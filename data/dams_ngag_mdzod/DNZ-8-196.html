<!DOCTYPE html>
<html class="client-nojs" lang="en" dir="ltr">
<head>
<meta charset="UTF-8"/>
<title>Wylie:Zab lam chos drug gi khrid yig chen mo gsang chen gyi de nyid gsal ba - gDams Ngag mDzod</title>
<script>document.documentElement.className = document.documentElement.className.replace( /(^|\s)client-nojs(\s|$)/, "$1client-js$2" );</script>
<script>(window.RLQ=window.RLQ||[]).push(function(){mw.config.set({"wgCanonicalNamespace":"Wylie","wgCanonicalSpecialPageName":false,"wgNamespaceNumber":1004,"wgPageName":"Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba","wgTitle":"Zab lam chos drug gi khrid yig chen mo gsang chen gyi de nyid gsal ba","wgCurRevisionId":49587,"wgRevisionId":49587,"wgArticleId":419,"wgIsArticle":true,"wgIsRedirect":false,"wgAction":"view","wgUserName":null,"wgUserGroups":["*"],"wgCategories":["Zab lam chos drug gi khrid yig chen mo gsang chen gyi de nyid gsal ba","Dwags po bkra shis rnam rgyal","Tibetan texts","Gdams ngag mdzod Volume 8","Gdams ngag mdzod Shechen Printing","Gdams ngag mdzod Catalog","Blo gros mchog","Slob dpon nyi ma grags"],"wgBreakFrames":false,"wgPageContentLanguage":"en","wgPageContentModel":"wikitext","wgSeparatorTransformTable":["",""],"wgDigitTransformTable":["",""],"wgDefaultDateFormat":"dmy","wgMonthNames":["","January","February","March","April","May","June","July","August","September","October","November","December"],"wgMonthNamesShort":["","Jan","Feb","Mar","Apr","May","Jun","Jul","Aug","Sep","Oct","Nov","Dec"],"wgRelevantPageName":"Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba","wgRelevantArticleId":419,"wgRequestId":"YoZgCh_TKmeqajFHKVbJOAAAACI","wgCSPNonce":false,"wgIsProbablyEditable":false,"wgRelevantPageIsProbablyEditable":false,"wgRestrictionEdit":[],"wgRestrictionMove":[],"wgPageFormsTargetName":null,"wgPageFormsAutocompleteValues":[],"wgPageFormsAutocompleteOnAllChars":true,"wgPageFormsFieldProperties":[],"wgPageFormsCargoFields":[],"wgPageFormsDependentFields":[],"wgPageFormsCalendarValues":[],"wgPageFormsCalendarParams":[],"wgPageFormsCalendarHTML":null,"wgPageFormsGridValues":[],"wgPageFormsGridParams":[],"wgPageFormsContLangYes":null,"wgPageFormsContLangNo":null,"wgPageFormsContLangMonths":[],"wgPageFormsHeightForMinimizingInstances":800,"wgPageFormsShowOnSelect":[],"wgPageFormsScriptPath":"/extensions/PageForms","edgValues":[],"wgPageFormsEDSettings":null,"wgAmericanDates":false,"wgHeaderTabsTabIndexes":[],"wgMediaViewerOnClick":true,"wgMediaViewerEnabledByDefault":true,"wgCargoMapClusteringMinimum":80,"wgCargoMonthNames":["January","February","March","April","May","June","July","August","September","October","November","December"],"wgCargoMonthNamesShort":["Jan","Feb","Mar","Apr","May","Jun","Jul","Aug","Sep","Oct","Nov","Dec"],"wgCargoWeekDays":["Sunday","Monday","Tuesday","Wednesday","Thursday","Friday","Saturday"],"wgCargoWeekDaysShort":["Sun","Mon","Tue","Wed","Thu","Fri","Sat"],"srfFilteredConfig":null,"simpleBatchUploadMaxFilesPerBatch":{"*":1000},"egMapsScriptPath":"/extensions/Maps/","egMapsDebugJS":false,"egMapsAvailableServices":["leaflet","googlemaps3"],"egMapsLeafletLayersApiKeys":{"MapBox":"","MapQuestOpen":"","Thunderforest":"","GeoportailFrance":""}});mw.loader.state({"site.styles":"ready","noscript":"ready","user.styles":"ready","user":"ready","user.options":"ready","user.tokens":"loading","ext.slideshow.css":"ready","ext.headertabs.styles":"ready","mediawiki.legacy.shared":"ready","mediawiki.legacy.commonPrint":"ready","jquery.makeCollapsible.styles":"ready","ext.semanticbreadcrumblinks.styles":"ready","dnz.styles":"ready","ext.srf.styles":"ready","ext.smw.style":"ready","ext.smw.tooltip.styles":"ready","mediawiki.skinning.interface":"ready","skins.vector.styles":"ready"});mw.loader.implement("user.tokens@0tffind",function($,jQuery,require,module){/*@nomin*/mw.user.tokens.set({"editToken":"+\\","patrolToken":"+\\","watchToken":"+\\","csrfToken":"+\\"});
});RLPAGEMODULES=["ext.slideshow.main","ext.headertabs","ext.headertabs.large","ext.cargo.exhibit","ext.smw.style","ext.smw.tooltips","site","mediawiki.page.startup","mediawiki.page.ready","jquery.makeCollapsible","mediawiki.searchSuggest","ext.semanticbreadcrumblinks","dnz.scripts","mmv.head","mmv.bootstrap.autostart","ext.eventLogging","skins.vector.js"];mw.loader.load(RLPAGEMODULES);});</script>
<link rel="stylesheet" href="/load.php?lang=en&amp;modules=dnz.styles%7Cext.headertabs.styles%7Cext.slideshow.css%7Cjquery.makeCollapsible.styles%7Cmediawiki.legacy.commonPrint%2Cshared%7Cmediawiki.skinning.interface%7Cskins.vector.styles&amp;only=styles&amp;skin=vector"/>
<link rel="stylesheet" href="/load.php?lang=en&amp;modules=ext.semanticbreadcrumblinks.styles%7Cext.smw.style%7Cext.smw.tooltip.styles&amp;only=styles&amp;skin=vector"/>
<link rel="stylesheet" href="/load.php?lang=en&amp;modules=ext.srf.styles&amp;only=styles&amp;skin=vector"/>
<script async="" src="/load.php?lang=en&amp;modules=startup&amp;only=scripts&amp;skin=vector"></script>
<meta name="ResourceLoaderDynamicStyles" content=""/>
<link rel="stylesheet" href="/load.php?lang=en&amp;modules=site.styles&amp;only=styles&amp;skin=vector"/>
<meta name="generator" content="MediaWiki 1.33.3"/>
<link rel="alternate" type="application/rdf+xml" title="Wylie:Zab lam chos drug gi khrid yig chen mo gsang chen gyi de nyid gsal ba" href="/index.php?title=Special:ExportRDF/Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;xmlmime=rdf"/>
<link rel="shortcut icon" href="/favicon.ico"/>
<link rel="search" type="application/opensearchdescription+xml" href="/opensearch_desc.php" title="gDams Ngag mDzod (en)"/>
<link rel="EditURI" type="application/rsd+xml" href="https://dnz.tsadra.org/api.php?action=rsd"/>
<link rel="license" href="https://creativecommons.org/licenses/by-nc-sa/4.0/"/>
<!-- Begin Extension:CSS --><link rel="stylesheet" href="/index.php?title=DNZheadings.css&amp;action=raw&amp;ctype=text/css&amp;css-extension=1"/><!-- End Extension:CSS -->
<link href="https://dnz.tsadra.org/index.php?title=Special:CargoExport&amp;tables=WyliePageContent&amp;&amp;fields=_pageName%2CTextAuthor%2CVolumeNumber%2CTextNumber%2CPageNumbers%2CFolioNumbers%2CTibetanContent&amp;where=_pageName%3D%22Wylie%3AZab+lam+chos+drug+gi+khrid+yig+chen+mo+gsang+chen+gyi+de+nyid+gsal+ba%22&amp;order+by=%60_pageName%60%2C%60TextAuthor%60%2C%60VolumeNumber%60%2C%60TextNumber%60%2C%60PageNumbers%60&amp;limit=100&amp;format=csv" type="text/csv" rel="exhibit/data" data-ex-has-column-titles="true" data-ex-properties="label,TextAuthor,VolumeNumber,TextNumber,PageNumbers,FolioNumbers,TibetanContent" />
<!--[if lt IE 9]><script src="/load.php?lang=en&amp;modules=html5shiv&amp;only=scripts&amp;skin=vector&amp;sync=1"></script><![endif]-->
</head>
<body class="mediawiki ltr sitedir-ltr mw-hide-empty-elt ns-1004 ns-subject page-Wylie_Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba rootpage-Wylie_Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba skin-vector action-view">
<div id="mw-page-base" class="noprint"></div>
<div id="mw-head-base" class="noprint"></div>
<div id="content" class="mw-body" role="main">
	<a id="top"></a>
	
	<div class="mw-indicators mw-body-content">
</div>

	<h1 id="firstHeading" class="firstHeading" lang="en">Wylie:Zab lam chos drug gi khrid yig chen mo gsang chen gyi de nyid gsal ba</h1>
	
	<div id="bodyContent" class="mw-body-content">
		<div id="siteSub" class="noprint">From gDams Ngag mDzod</div>
		<div id="contentSub"></div>
		
		
		
		<div id="jump-to-nav"></div>
		<a class="mw-jump-link" href="#mw-head">Jump to navigation</a>
		<a class="mw-jump-link" href="#p-search">Jump to search</a>
		<div id="mw-content-text" lang="en" dir="ltr" class="mw-content-ltr"><div class="mw-parser-output"><div class="mw-parser-output"><p><br />
</p>
<div class="titleSection">
<div class="bookTitle">
<div class="textpdf"><center><a href="https://dnz.tsadra.org/images-dnz/d/d1/DNZVolume8_253-344_zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba.pdf" title="Upload a file" rel="nofollow"><img alt="Upload a file" src="/images-dnz/thumb/1/1b/DNZVolume8_253-344_zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba.jpg/400px-DNZVolume8_253-344_zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba.jpg" decoding="async" width="400" height="77" srcset="/images-dnz/thumb/1/1b/DNZVolume8_253-344_zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba.jpg/600px-DNZVolume8_253-344_zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba.jpg 1.5x, /images-dnz/thumb/1/1b/DNZVolume8_253-344_zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba.jpg/800px-DNZVolume8_253-344_zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba.jpg 2x" data-file-width="1799" data-file-height="347" /></a><br />
<div class="pdfcaption">Click the picture above to view the original manuscript.</div></center></div>
<p><span class="maintib">ཟབ་ལམ་ཆོས་དྲུག་གི་ཁྲིད་ཡིག་ཆེན་མོ་གསང་ཆེན་གྱི་དེ་ཉིད་གསལ་བ་</span><br /><span class="mainwy">zab lam chos drug gi khrid yig chen mo gsang chen gyi de nyid gsal ba</span><br /><span class="main">Shedding Light on the Suchness of the Supreme Secret, a major instruction manual on the profound path of the Six Dharmas by Dakpo Tashi Namgyal</span>
</p>
<span class="volInfo">Damngak Dzö Volume 8 (ཉ་) / Pages 253-344 / Folios 1a1 to 46b6</span></div>
<div class="breadcrumb catalogdata mw-collapsible mw-collapsed"><a href="/index.php/Volumes_of_the_gdams_ngag_mdzod" title="Volumes of the gdams ngag mdzod">Volumes List</a> &gt; <a href="/index.php/Gdams_ngag_mdzod_Shechen_Printing/Volume_8" title="Gdams ngag mdzod Shechen Printing/Volume 8">Volume 8</a> &gt; Text #22 (No Translation) (<a href="/index.php/Tibetan:%E0%BD%9F%E0%BD%96%E0%BC%8B%E0%BD%A3%E0%BD%98%E0%BC%8B%E0%BD%86%E0%BD%BC%E0%BD%A6%E0%BC%8B%E0%BD%91%E0%BE%B2%E0%BD%B4%E0%BD%82%E0%BC%8B%E0%BD%82%E0%BD%B2%E0%BC%8B%E0%BD%81%E0%BE%B2%E0%BD%B2%E0%BD%91%E0%BC%8B%E0%BD%A1%E0%BD%B2%E0%BD%82%E0%BC%8B%E0%BD%86%E0%BD%BA%E0%BD%93%E0%BC%8B%E0%BD%98%E0%BD%BC%E0%BC%8B%E0%BD%82%E0%BD%A6%E0%BD%84%E0%BC%8B%E0%BD%86%E0%BD%BA%E0%BD%93%E0%BC%8B%E0%BD%82%E0%BE%B1%E0%BD%B2%E0%BC%8B%E0%BD%91%E0%BD%BA%E0%BC%8B%E0%BD%89%E0%BD%B2%E0%BD%91%E0%BC%8B%E0%BD%82%E0%BD%A6%E0%BD%A3%E0%BC%8B%E0%BD%96%E0%BC%8B" title="Tibetan:ཟབ་ལམ་ཆོས་དྲུག་གི་ཁྲིད་ཡིག་ཆེན་མོ་གསང་ཆེན་གྱི་དེ་ཉིད་གསལ་བ་">བོད་སྐད་</a>)&#160;&#160;<span style="float:right;"><a href="#research-info">Scroll to Research Info <i class="fas fa-angle-down"></i></a>&#160;&#160;<i>Catalog Information for this text:</i>&#160;</span>
<table class="catalogInfo mw-collapsible-content">
<tbody><tr>
<th class="meta">Tibetan Citation
</th>
<td class="meta"><a href="/index.php/%E0%BD%91%E0%BE%AD%E0%BD%82%E0%BD%A6%E0%BC%8B%E0%BD%94%E0%BD%BC%E0%BC%8B%E0%BD%96%E0%BD%80%E0%BE%B2%E0%BC%8B%E0%BD%A4%E0%BD%B2%E0%BD%A6%E0%BC%8B%E0%BD%A2%E0%BE%A3%E0%BD%98%E0%BC%8B%E0%BD%A2%E0%BE%92%E0%BE%B1%E0%BD%A3%E0%BC%8B" class="mw-redirect" title="དྭགས་པོ་བཀྲ་ཤིས་རྣམ་རྒྱལ་">དྭགས་པོ་བཀྲ་ཤིས་རྣམ་རྒྱལ་</a>. <a href="/index.php/%E0%BD%9F%E0%BD%96%E0%BC%8B%E0%BD%A3%E0%BD%98%E0%BC%8B%E0%BD%86%E0%BD%BC%E0%BD%A6%E0%BC%8B%E0%BD%91%E0%BE%B2%E0%BD%B4%E0%BD%82%E0%BC%8B%E0%BD%82%E0%BD%B2%E0%BC%8B%E0%BD%81%E0%BE%B2%E0%BD%B2%E0%BD%91%E0%BC%8B%E0%BD%A1%E0%BD%B2%E0%BD%82%E0%BC%8B%E0%BD%86%E0%BD%BA%E0%BD%93%E0%BC%8B%E0%BD%98%E0%BD%BC%E0%BC%8B%E0%BD%82%E0%BD%A6%E0%BD%84%E0%BC%8B%E0%BD%86%E0%BD%BA%E0%BD%93%E0%BC%8B%E0%BD%82%E0%BE%B1%E0%BD%B2%E0%BC%8B%E0%BD%91%E0%BD%BA%E0%BC%8B%E0%BD%89%E0%BD%B2%E0%BD%91%E0%BC%8B%E0%BD%82%E0%BD%A6%E0%BD%A3%E0%BC%8B%E0%BD%96%E0%BC%8B" class="mw-redirect" title="ཟབ་ལམ་ཆོས་དྲུག་གི་ཁྲིད་ཡིག་ཆེན་མོ་གསང་ཆེན་གྱི་དེ་ཉིད་གསལ་བ་">༄༅། །ཟབ་ལམ་ཆོས་དྲུག་གི་ཁྲིད་ཡིག་ཆེན་མོ་གསང་ཆེན་གྱི་དེ་ཉིད་གསལ་བ་ཞེས་བྱ་བ་བཟུགས་སོ༎ ༎</a>. <a href="/index.php/%E0%BD%82%E0%BD%91%E0%BD%98%E0%BD%A6%E0%BC%8B%E0%BD%84%E0%BD%82%E0%BC%8B%E0%BD%A2%E0%BD%B2%E0%BD%93%E0%BC%8B%E0%BD%94%E0%BD%BC%E0%BC%8B%E0%BD%86%E0%BD%BA%E0%BD%A0%E0%BD%B2%E0%BC%8B%E0%BD%98%E0%BD%9B%E0%BD%BC%E0%BD%91%E0%BC%8D" class="mw-redirect" title="གདམས་ངག་རིན་པོ་ཆེའི་མཛོད།">གདམས་ངག་རིན་པོ་ཆེའི་མཛོད།</a>, པོད་ ༼ཉ་༽, 253-344. ཏེ་ལི་་་རྒྱ་གར་: <a href="/index.php/%E0%BD%9E%E0%BD%BA%E0%BC%8B%E0%BD%86%E0%BD%BA%E0%BD%93%E0%BC%8B%E0%BD%91%E0%BD%94%E0%BD%BA%E0%BC%8B%E0%BD%98%E0%BD%9B%E0%BD%BC%E0%BD%91%E0%BC%8B%E0%BD%81%E0%BD%84%E0%BC%8B" class="mw-redirect" title="ཞེ་ཆེན་དཔེ་མཛོད་ཁང་">ཞེ་ཆེན་དཔེ་མཛོད་ཁང་</a>, ༡༩༩༩.
</td></tr>
<tr>
<th class="meta">Wylie Citation
</th>
<td class="meta"><a href="/index.php/Dwags_po_bkra_shis_rnam_rgyal" class="mw-redirect" title="Dwags po bkra shis rnam rgyal">dwags po bkra shis rnam rgyal</a>. <a href="/index.php/Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba" class="mw-redirect" title="Zab lam chos drug gi khrid yig chen mo gsang chen gyi de nyid gsal ba">@#/_/zab lam chos drug gi khrid yig chen mo gsang chen gyi de nyid gsal ba zhes bya ba bzugs so//_//</a>. In <a href="/index.php/Gdams_ngag_mdzod_Shechen_Printing" title="Gdams ngag mdzod Shechen Printing">gdams ngag rin po che'i mdzod</a>, Volume 8 (ཉ་), 253-344. New Delhi: <a href="/index.php/Shechen_Publications" title="Shechen Publications">Shechen Publications</a>, 1999. Enlarged reprint of the 1979 edition published by <a href="/index.php/Dilgo_Khyentse_Rinpoche" class="mw-redirect" title="Dilgo Khyentse Rinpoche">Dilgo Khyentse Rinpoche</a> from prints from the <i>dpal spungs</i> xylographs.
</td></tr>
<tr>
<th class="meta">Translator
</th>
<td class="meta">
</td></tr>
<tr>
<th class="meta">Topics
</th>
<td class="meta">grol byed khrid dngos
</td></tr>
<tr>
<th class="meta">Colophon
</th>
<td><span style="padding:5px 0;line-height:1.6em;">།ཅེས་པ་འདི་ཉིད་མཁྱེན་རྟོགས་ཀྱི་ཡོན་ཏན་དང་ལྡན་ཞིང་སྒྲུབ་བརྒྱུད་ཀྱི་རིང་ལུགས་འཛིན་པ་རྒྱ་སྟོན་ནམ་མཁའ་རྡོ་རྗེའི་གསུང་གིས་ཡུན་རིང་མོ་ནས་བསྐུལ་ཞིང་། རིམ་གཉིས་ཀྱི་གནད་ལ་རྣམ་དཔྱོད་ཀྱི་མིག་དང་ལྡན་པ་སློབ་དཔོན་ཉི་མ་གྲགས་ཀྱིས་ཡང་ཡང་བསྐུལ་བ་ལ་བརྟེན་ནས་སྒམ་པོ་པ་མངྒ་ལའི་མིང་ཅན་གྱིས་བྱ་ལོ་ཟླ་བ་བཞི་པའི་དཀར་ཕྱོགས་ལ་གདན་ས་ཆེན་པོ་དཔལ་དྭགས་ལ་སྒམ་པོའི་སྒྲུབ་སྡེར་སྦྱར་བའི་ཡི་གེ་པ་ནི་དགེ་སློང་བློ་གྲོས་མཆོག་ཅེས་བྱ་བས་བགྱིས་པ་སྟེ། འདིས་ཀྱང་འགྲོ་བ་མཐའ་དག་ལ་དགེ་ལེགས་སུ་གྱུར་ཅིག</span><br />
<p>/ces pa 'di nyid mkhyen rtogs kyi yon tan dang ldan zhing sgrub brgyud kyi ring lugs 'dzin pa rgya ston nam mkha' rdo rje'i gsung gis yun ring mo nas bskul zhing /_rim gnyis kyi gnad la rnam dpyod kyi mig dang ldan pa slob dpon nyi ma grags kyis yang yang bskul ba la brten nas sgam po pa mang+ga la'i ming can gyis bya lo zla ba bzhi pa'i dkar phyogs la gdan sa chen po dpal dwags la sgam po'i sgrub sder sbyar ba'i yi ge pa ni dge slong blo gros mchog ces bya bas bgyis pa ste/_'dis kyang 'gro ba mtha' dag la dge legs su gyur cig
</p>
</td></tr>
<tr>
<td>Footnotes<br />
</td></tr>
<tr>
<td colspan="2"><big>Further Cataloging data:</big>
<div class="inner col2 metaInner">
<p><b>Title Page (ཁ་ཤོག་):</b>
</p>
<dl><dd><ul><li>Line 1: ༄༅། །ཟབ་ལམ་ཆོས་དྲུག་གི་ཁྲིད་ཡིག་ཆེན་མོ་གསང་ཆེན་གྱི་དེ་ཉིད་གསལ་བ་ཞེས་བྱ་བ་བཟུགས་སོ༎ ༎</li></ul>
<dl><dd><dl><dd>@#/_/zab lam chos drug gi khrid yig chen mo gsang chen gyi de nyid gsal ba zhes bya ba bzugs so//_//</dd></dl></dd></dl>
<ul><li>Left side print:  ཉ གཅིག་</li></ul>
<dl><dd><dl><dd>nya gcig</dd></dl></dd></dl>
<ul><li>Right side print: 253</li></ul>
<dl><dd><dl><dd></dd></dl></dd></dl></dd></dl>
<p><b>First Page Title(s):</b>
</p>
<dl><dd><ul><li>བོད་སྐད་དུ། No title</li></ul>
<dl><dd><dl><dd></dd></dl></dd></dl></dd></dl>
<p><b>Description of pages:</b>
</p>
<ul><li><b>Side A:</b></li></ul>
<dl><dd><ul><li>གཡོན་:  ཉ ཆོས་ (གྲངས་ཀ་) དྲུག་</li></ul>
<dl><dd>Left:  nya chos (tibfolio#) drug</dd></dl>
<ul><li>གཡས་:  གདམས་ངག་མཛོད་བཀའ་བརྒྱུད་</li></ul>
<dl><dd>Right: gdams ngag mdzod bka' brgyud</dd></dl></dd></dl>
<ul><li><b>Side B:</b></li></ul>
<dl><dd><ul><li>གཡོན་:  སྒམ་པོ་ལུགས་</li></ul>
<dl><dd>Left: sgam po lugs</dd></dl>
<ul><li>གཡས་:  #</li></ul>
<dl><dd>Right: #</dd></dl></dd></dl>
<p><b>Volume #:</b>  8 (ཉ་)
</p><p><b>Begin-End Pages (Western):</b> 253-344
</p><p><b>Begin Tibetan page and line #</b>: 1a1
</p><p><b>End Tibetan page and line #</b>: 46b6
</p><p><b>Total # of pages (Western):</b> 92
</p><p><b>Total # of pages (Tibetan):</b> 46 folios
</p><p><b>Number of lines per page:</b>  7 (2 pages of 5, 1 page of 6)
</p>
</div>
</td></tr></tbody></table>
</div></div>
<div class="textsnav" style="float:left;"><i><a href="/index.php/Sngon_%27gro%27i_khrid_yig_thun_bzhi%27i_rnal_%27byor" class="mw-redirect" title="Sngon &#39;gro&#39;i khrid yig thun bzhi&#39;i rnal &#39;byor"><i class="fas fa-angle-left"></i> Previous Text<i></i></a></i></div><div class="textsnav" style="float:right;"><i><a href="/index.php/Phyag_rgya_chen_po%27i_khrid_yig_chen_mo_gnyug_ma%27i_de_nyid_gsal_ba" class="mw-redirect" title="Phyag rgya chen po&#39;i khrid yig chen mo gnyug ma&#39;i de nyid gsal ba">Next Text <i class="fas fa-angle-right"></i> </a></i></div>
<div style="clear: both;"></div>
<div style="display: none;">
<p><br />
&#32;&#32;
</p>
<pre><span class="smw-highlighter" data-type="4" data-state="inline" data-title="Warning" title="Property &quot;Author&quot; has a restricted application area and cannot be used as annotation property by a user."><span class="smwtticon warning"></span><span class="smwttcontent">Property "Author" has a restricted application area and cannot be used as annotation property by a user.</span></span>
</pre>
<p><br />
</p>
</div>
<div id="headertabs" class="large"><span class="ht-editsection" id="edittab">[<a href="" title="Edit tab">edit</a>]</span><ul><li class="selected" ><a href="#Tibetan_Text">Tibetan Text</a></li>
<li class="unselected"><a href="#Wylie_Text">Wylie Text</a></li>
</ul><div id="Tibetan_Text" class="section-1"><div>
<div id="TibetanContent"><div class="folio"><span class="shoglhe">༢༥༣</span> ཟབ་ལམ་ཆོས་དྲུག་གི་ཁྲིད་ཡིག་ཆེན་མོ་གསང་ཆེན་གྱི་དེ་ཉིད་གསལ་བ་ཞེས་བྱ་བ་བཞུགས་སོ།། །།
</div>
<div class="folio"><span class="shoglhe">༢༥༤</span> ཟབ་ལམ་ཆོས་དྲུག་གི་སྒོམ་ཁྲིད་ཀྱི་རིམ་པ་གསང་ཆེན་གྱི་དེ་ཉིད་གསལ་བ་ཞེས་བྱ་བ། བླ་མ་དང་རྡོ་རྗེ་འཆང་ལ་གུས་པས་ཕྱག་འཚལ་ལོ། །བདེན་གཉིས་དབྱེར་མེད་དངོས་པོའ་གནས་ལུགས་གང་། །ཐབས་ཤེས་དབྱེར་མེད་བདེ་སྟོང་ལམ་གྱིས་ནི། །སྣང་སྟོང་དབྱེར་མེད་འབྲས་བུ་སྐུ་གསུམ་དུ། །འཆར་མཛད་རྡོ་རྗེ་འཆང་ལ་གུས་པས་འདུད། །དབེན་པ་གསུམ་གྱིས་ཕྱག་རྒྱའི་གནད་བཅིངས་ནས། །རྣལ་འབྱོར་གསུམ་གྱི་གསང་བའི་ལམ་བགྲོད་དེ། །རྡོ་རྗེ་གསུམ་གྱི་གྲུབ་པ་མཆོག་བརྙེས་པ། །མཉམ་མེད་སྒམ་པོ་པར་གྲགས་དེ་ལ་འདུད། །ཐབས་ཤེས་གཏུམ་མོ་བདེ་སྟོང་སྒྱུ་མའི་བདག །རྨི་ལམ་སྒྱུ་མ་འོད་གསལ་ངོ་བོ་ཉིད། །བར་དོ་སྒྱུ་མ་སྐུ་གསུམ་འཕོ་བའི་མཆོག །མངོན་གྱུར་སྒྲུབ་བརྒྱུད་བླ་མ་རྣམས་ལ་འདུད། །གྲོལ་བྱེད་མན་ངག་གནད་བསྡུས་པ། །ཟབ་ལམ་ཆོས་དྲུག་བསྒོམ་པའི་ཚུལ། །སྐལ་ལྡན་དོན་དུ་བཤད་པ་ལ། །གསང་བདག་མཁའ་འགྲོས་བརྩེ་བར་མཛོད། །དེ་ལ་འདིར་འཁོར་བ་ལས་ཡིད་ཕྱུང་སྟེ་ཚེ་གཅིག་ལུས་གཅིག་ལ་སངས་རྒྱས་སྒྲུབ་པའི་སྙིང་སྟོབས་དང་ལྡན་ཞིང་། རིམ་གཉིས་ཀྱི་རྣལ་འབྱོར་ལ་ཡིད་ཆེས་པའི་སྐལ་པ་ཅན་དག་མྱུར་བ་ཉིད་དུ་འབྲས་བུ་སྐུ་གསུམ་ལ་སྦྱོར་བ། གསང་
</div>
<div class="folio"><span class="shoglhe">༢༥༥</span>ཆེན་ཐམས་ཅད་ཀྱི་སྙིང་པོ་ཟབ་ལམ་ཆོས་དྲུག་གི་ཁྲིད་ཀྱི་རིམ་པ་ལ་གསུམ། གཞི་དངོས་པོའ་གནས་ལུགས། །ལམ་ཉམས་ལེན་གྱི་རིམ་པ། འབྲས་བུ་མངོན་དུ་བྱེད་པའི་ཚུལ་ལོ། །དང་པོ་ནི། འདིར་རྩ་རླུང་ཐིག་ལེ་སྒོམ་པའི་ཡུལ་དང་གནད་འཆིང་ཚུལ་ལ་སོགས་པ་རྟོགས་པའི་ཕྱིར་ལུས་དངོས་པོའ་གནས་ལུགས་ཤེས་དགོས་པས། དེ་ལ་སྤྱིར་ཁམས་དྲུག་ལྡན་གྱི་རྡོ་རྗེའི་ལུས་དང་པོར་འགྲུབ་ཚུལ་བར་དུ་གནས་ཚུལ་མཐར་འཇིག་ཚུལ་རྣམས་དང་། ཁྱད་པར་དུ་གནས་པ་རྩ་གཡོ་བ་རླུང་བཀོད་པ་བྱང་སེམས་ཀྱི་གནས་ཚུལ་རྣམས་ཤེས་དགོས་ཤིང་། བསྒོམ་རྒྱུ་དོན་གྱི་ངོ་བོ་ལ་ངེས་པ་རྙེད་པའི་ཕྱིར་སེམས་དངོས་པོའ་གནས་ལུགས་ཀྱང་ཤེས་དགོས་པས། དེ་ལ་སྤྱིར་སེམས་ཀྱི་ངོ་བོ་རང་བཞིན་རྣམ་པ་དང་བཅས་པའི་ཚུལ་དང་། ཁྱད་པར་དུ་གཙོ་བོ་ཀུན་གཞི་རགས་པ་དབང་ཤེས་དང་ཉོན་ཡིད་ཕྲ་བ་ཀུན་རྟོག་བརྒྱད་ཅུ་ཤིན་ཏུ་ཕྲ་བ་སྣང་མཆེད་ཐོབ་གསུམ་ལ་སོགས་པ་འཆར་བ་དང་འགག་པའི་ཚུལ་རྣམས་ཤེས་དགོས་པར་བཞེད་ལ། གཞན་ཡང་གཞི་ལམ་འབྲས་བུའི་གནད་རྟོགས་པའི་ཕྱིར་སྦྱང་གཞི་སྦྱོང་བྱེད་སྦྱངས་འབྲས་རྣམས་ཀྱི་ཚུལ་མཐའ་དག་ཀྱང་ཤེས་དགོས་པར་སྣང་བས། དེ་དག་ཐོག་
</div>
<div class="folio"><span class="shoglhe">༢༥༦</span>མར་ཐོས་བསམ་ལ་སོགས་པས་གཏན་ལ་དབབ་པ་གལ་ཆེ་སྟེ་གཞན་དུ་ཤེས་པར་བྱའོ། །གཉིས་པ་ལ་གསུམ། ཁྲིད་རིམ་གྱི་སྔོན་འགྲོ། སྒོམ་རིམ་གྱི་དངོས་གཞི། རྗེས་ཉམས་ལེན་སྐྱོང་ཚུལ་ལོ། །དང་པོ་ལ་གཉིས། ཐུན་མོང་གི་སྔོན་འགྲོ་དང་། ཐུན་མོང་མ་ཡིན་པའི་སྔོན་འགྲོའོ། །དང་པོ་ནི། དལ་འབྱོར་རྙེད་དཀའ་བ་དང་། མི་རྟག་པ་བསམ་པ་སོགས་སྐྱེས་བུ་གསུམ་གྱི་ལམ་རིམ་ལ་ཅི་རིགས་པར་ཁྲིད་དེ། སྐྱོ་ཤས་དང་ངེས་འབྱུང་དང་བྱམས་སྙིང་རྗེ་བྱང་ཆུབ་ཀྱི་སེམས་ལ་སོགས་པ་བསྐྲུན་ནས་ཆོས་ཀྱི་གཞི་ཚུགས་པར་བྱའོ། །གཉིས་པ་ནི། འཁོར་ལོ་བདེ་མཆོག་ལ་སོགས་པའི་ཡི་དམ་གྱི་དཀྱིལ་འཁོར་དུ་དབང་བཞི་རྫོགས་པར་བསྐུར་ཏེ་སྨིན་པར་བྱས་ལ། དེ་ནས་བསྐྱེད་རིམ་གྱི་རྣལ་འབྱོར་བསྒོམ་པ་ལ་སོགས་པས་ཐ་མལ་གྱི་སྣང་ཞེན་སྦྱང་བར་བྱ་ཞིང་། འདིར་ཡང་ཁྱད་པར་གྱི་སྔོན་འགྲོར། །ལེ་ལོ་བཟློག་ཕྱིར་མི་རྟག་པ་བསམ་པ། །བར་ཆད་སེལ་ཕྱིར་སྐྱབས་འགྲོ་སེམས་བསྐྱེད། ཚོགས་གསོག་ཕྱིར་མཎྜལ་དབུལ་བ། སྒྲིབ་པ་སྦྱང་ཕྱིར་རྡོར་སེམས་ཀྱི་སྒོམ་བཟླས། བྱིན་རླབས་འཇུག་ཕྱིར་བླ་མའི་རྣལ་འབྱོར་བསྒོམ་པ་རྣམས་བྱ་བར་བཞེད་པས། དེ་དག་རེར་ལ་ཞག་ལྔའམ་བདུན་ལ་སོགས་པ་འབད་པ་བྱ་སྟེ་ཟུར་དུ་བཤད་པ་ལས་ཤེས་པར་བྱའོ། ༈ །གཉིས་པ་སྒོམ་རིམ་གྱི་དངོས་གཞི་ལ་དྲུག །ལམ་གྱི་རྩ་བ་གཏུམ་མོའ་གདམས་པ། ལམ་གྱི་གཞི་མ་སྒྱུ་ལུས་ཀྱི་གདམས་པ། ལམ་གྱི་དྲོད་ཚད་རྨི་ལམ་གྱི་གདམས་པ། ལམ་གྱི་སྙིང་པོ་འོད་གསལ་གྱི་གདམས་པ། ལམ་གྱི་བསུན་མ་བར་དོའ་གདམས་པ། ལམ་གྱི་བློ་ཆོད་འཕོ་བའི་གདམས་པའོ། །དང་པོ་ལ་ལྔ། མ་ཟིན་པ་ཟིན་པར་བྱེད་པ། ཟིན་པ་བརྟན་པར་བྱེད་པ། བརྟན་པ་བོགས་དབྱུང་བ། ངོ་སྤྲད་དེ་ཉམས་མྱོང་བསྐྱང་ཚུལ། རྟགས་དང་ཡོན་ཏན་འཆར་ཚུལ་ལོ། །དང་པོ་ལ་ལྔ། སྟོང་ར་སྦྱང་བ། རྩ་སྦྱང་བ། རླུང་སྦྱང་བ། ཐིག་ལེ་སྦྱང་བ། ལུས་སྦྱང་བའོ། །དང་པོ་ནི། ཁྱད་པར་གྱི་སྔོན་འགྲོ་རྣམས་བསྒོམ་ཞིང་བླ་མའི་རྣལ་འབྱོར་གྱི་
</div>
<div class="folio"><span class="shoglhe">༢༥༧</span>སྐབས་སུ་གཏུམ་མོའ་རྟོགས་པ་སྐྱེ་བར་གསོལ་བ་དྲག་ཏུ་གདབ་པས། ལུས་གནད་རྐང་པ་རྡོ་རྗེ་སྐྱིལ་ཀྲུང་ངམ་མི་ནུས་ན་སེམས་དཔའི་སྐྱིལ་ཀྲུང་བྱ། ལག་པ་མཉམ་བཞག་གི་ཕྱག་རྒྱ་ལྟེ་འོག་སོར་བཞིའི་ཐད་དུ་བསྡམ། སྒལ་ཚིགས་བསྲང་ཞིང་ལུས་ཀུན་བསྒྲིམ། དཔུང་པ་དང་གྲུ་མོ་མ་གུག་པར་བརྒྱང་། མགྲིན་པ་ཅུང་ཟད་དགུག །ལྕེ་རྩེ་ཡ་རྐན་ལ་གཏད་དེ་སོ་ལ་བར་ཚག་བག་ཙམ་ཡོད་པ་བྱས་ལ་མཆུ་བཙུམ། མིག་སྣ་རྩེའི་ཐད་ཀར་བལྟ་བ་སྟེ་རྣམ་སྣང་གི་ཆོས་བདུན་བྱ། དེ་ནས་རང་བདེ་མཆོག་ལྷན་སྐྱེས་སམ་དཔའ་བོ་གཅིག་པ་ལ་སོགས་པའི་ཡི་དམ་གྱི་སྐུར་གསལ་བཏབ་ལ། དེའི་སྤྱི་བོ་ནས་ཞབས་མཐིལ་གྱི་བར་དང་སོར་མོ་རྣམས་ཀྱི་མཐར་ཐུག་པའི་ལུས་ཀྱི་ནང་ཐམས་ཅད་ཕྲུ་མ་ཕུས་བཏབ་པ་ལྟར་སྟོང་པར་བསྒོམ། དུས་གཅིག་ཏུ་སྟོང་པར་མི་གསལ་ན་སྤྱི་བོ་ནས་རིམ་པས་ལྷུ་དང་དུམ་བུར་སྟོང་པར་བསམ། དེ་གསལ་ན་སྐུ་ཆུང་བ་ཉུང་འབྲུ་ཙམ་དང་ཆེ་བ་འཇིག་རྟེན་གང་བ་ཙམ་གྱི་ནང་སྟོང་པར་གསལ་བཏབ་ལ་སྦྱངས་ཏེ་དམིགས་པ་ཤིན་ཏུ་གསལ་པོ་འོང་བར་བྱའོ། །གཉིས་པ་ནི། དེ་ནས་ཡི་དམ་གྱི་སྐུ་ནང་སྟོང་པའི་དབུས་སུ་རྩ་དབུ་མ་སྦོམ་ཕྲ་སྦ་ལྕག་འབྲིང་པོ་ཙམ་དང་། གཡས་སུ་རོ་མ་དང་གཡོན་དུ་རྐྱང་མ་གཉིས་སྦོམ་ཕྲ་མདའ་སྙུག་ཙམ་པ། མར་སྣ་ལྟེ་འོག་སོར་བཞིའི་ཐད་དུ་གསུམ་ག་ནང་གཅིག་ཏུ་གྱུར་པ་དབྱིབས་ཡི་གེའི་ཆའི་མཇུག་ལྟ་བུ། ཡར་སྣ་སྤྱི་བོ་ནས་མདུན་ངོས་སུ་གུག་སྟེ་དབུ་མ་སྨིན་མཚམས་དང་རོ་རྐྱང་སྣ་བུག་གཉིས་སུ་ཟུག་པ་བསམ། དབུ་མ་ཕྱི་དཀར་ལ་ནང་དམར་བ་རོ་མ་དམར་ལ་དཀར་བའི་མདངས་ཅན་དེ་རྐྱང་མ་དཀར་ལ་དམར་བའི་མདངས་ཅན་དེ་གསུམ་གྱི་བར་མདའ་སྙུག་ཙམ་པ། གསུམ་ག་མདོག་དྭངས་པ་མདངས་གསལ་བ་ཕྲ་བ་ནང་སྟོང་པ་སྟེ་མཚན་ཉིད་བཞི་དང་ལྡན་པ། རོ་རྐྱང་གཉིས་ལུག་རྫུད་ཀྱི་རྒྱུ་མ་ལྟར་ཅུང་ཟད་རྙིད་དེ་བ་གསལ་གདབ་བོ། །འདིར་དབུ་མ་མདའ་སྙུག་ཙམ་ལ་རོ་རྐྱང་གྲོ་སོག་ཙམ་
</div>
<div class="folio"><span class="shoglhe">༢༥༨</span>དང་གསུམ་ག་གྲོ་སོག་ཙམ་དང་། དབུ་མ་སྔོ་རོ་མ་དམར་རྐྱང་མ་དཀར་བ་དང་གསུམ་ག་ཕྱི་དཀར་ནང་དམར་བ་དང་གསུམ་ག་དཀར་པོ་དང་དམར་པོ་སོགས་མང་དུ་བཤད་ཀྱང་གང་རུང་ཞིག་གིས་ཆོག་ཅིང་། དབུ་མའི་ཡར་སྣ་ཚངས་བུག་དང་མར་སྣ་གསང་བའི་བུ་གར་ཟུག་པ་བཤད་ཀྱང་རེ་ཞིག་སྔ་མ་ལྟར་བྱའོ། །དེ་གསལ་ནས་ལྟེ་བར་སྤྲུལ་པའི་འཁོར་ལོ་རྩ་འདབ་དྲུག་ཅུ་རྩ་བཞི། སྙིང་ག་ཆོས་ཀྱི་འཁོར་ལོ་རྩ་འདབ་བརྒྱད། མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག །སྤྱི་བོར་བདེ་ཆེན་གྱི་འཁོར་ལོ་རྩ་འདབ་སུམ་ཅུ་རྩ་གཉིས་རྣམས་དབུ་མ་ལས་གྱེས་པ། དཔེར་ན་གདུགས་ཀྱི་ཡུ་བ་དང་རྩིབས་ལྟ་བུ་དེ་ཡང་ལྟེ་བ་དང་། མགྲིན་པའི་རྩ་འདབ་གདུགས་ཀྱི་རྩིབས་འགྱོགས་ལྟར་སྟེང་དུ་ཕྱོགས་པ། སྙིང་ག་སྤྱི་བོའ་རྩ་འདབ་གདུགས་རྩིབས་ལྟར་འོག་ཏུ་ཕྱོགས་པ། རྩ་འདབ་དེ་དག་གི་རྩེ་མོ་ནི་མང་དུ་གྱེས་ནས་བ་སྤུའི་ཁུང་བུ་རེ་རེར་ཟུག་སྟེ་ལུས་ཀྱི་ནང་རྩའི་དྲ་མིག་ཤིག་གེ་བ། དེ་དག་ཐམས་ཅད་ཀྱང་ཕྱི་དཀར་ལ་ནང་དམར་བའི་ནང་སྟོང་པར་གསལ་གདབ། ཡང་ན་རྩའི་མདོག་སྒོམ་དུས། དམར་པོ་མི་སྒོམ་པའི་ཚེ་སེར་པོར་བཤད་པ་ལྟར་རམ། ལྟེ་བ་དང་མགྲིན་པའི་རྩ་འདབ་དམར་པོ་སྙིང་ག་དཀར་པོ་སྤྱི་བོ་སྣ་ཚོགས་པའི་མདོག་ཅན་ལྗང་གུར་བཤད་པ་ལྟར་བསྒོམས་ཀྱང་རུང་ལ། དུས་གཅིག་ལ་མི་གསལ་ན་རྩ་འཁོར་རྣམས་རིམ་པས་གསལ་བཏབ་སྟེ་རྩའི་དམིགས་པ་རྣམས་ལ་གསལ་སྣང་ཐོན་ངེས་པ་གལ་ཆེའོ། །འདིར་གཙུག་ཏོར་དང་གསང་གནས་ཀྱི་འཁོར་ལོ་གཉིས་སྦྱར་བའི་འཁོར་ལོ་དྲུག་དང་ཡན་ལག་དང་ཉིང་ལག་གི་འཁོར་ལོ་རྣམས་དང་། རྩ་སྟོང་ཕྲག་བདུན་ཅུ་རྩ་གཉིས་སྒོམ་པར་བཤད་པ་ཡོད་ཀྱང་སྤྲོ་ན་རུང་ལ་མི་སྤྲོ་ན་འདི་ཙམ་གྱིས་ཆོག་གོ་།གསུམ་པ་ནི། དེ་ནས་ཐོག་མར་རླུང་སྐྱོན་སེལ་བའི་ཕྱིར་རླུང་སྣ་བུག་གཉིས་ཀ་ནས་རྒྱུ་ན་ལེགས་མི་རྒྱུ་ན་གང་མི་རྒྱུ་བའི་ཕྱོགས་ཀྱི་གློ་སྟེང་དུ་བསྟན་ལ་འདུག་སྟེ་གཉིས་གནས་རྒྱུ་བ་བྱས་ལ། སྣ་བུག་གཡས་ནས་རླུང་དྲག་ལ་རིང་བ་གཅིག་དྲག་ལ་ཐུང་བ་གཅིག་འཇམ་ལ་རིང་བ་
</div>
<div class="folio"><span class="shoglhe">༢༥༩</span>གཅིག་སྟེ་གསུམ། དེ་བཞིན་དུ་གཡོན་ནས་གསུམ་དང་གཉིས་གནས་གསུམ་སྟེ་དགུ་འབུད་ཅིང་ནད་གདོན་སྡིག་སྒྲིབ་རྣམས་སངས་ཀྱིས་སོང་བར་བསམ། འབུད་མ་གོམས་ན་གཡས་པའི་ཁུ་ཚུར་གྱིས་གཡོན་གྱི་མཆན་ཁུང་མནན་གཡོན་ཁུ་ཚུར་ལས་འཛུབ་མོ་བརྐྱང་བས་སྣ་བུག་གཡོན་བཀག་པས་གཡས་དང་། དེ་ལས་བཟློག་པས་གསོན་དང་ཁུ་ཚུར་པུས་སྟེང་གཉིས་སུ་བཞག་སྟེ་གཉིས་ཀ་ནས་འབུད་ཅིང་། རླུང་ནང་དུ་རྫོགས་པར་བརྔུབས་པའི་དེ་མ་ཐག་ཏུ་མགྲིན་པ་ཅུང་ཟད་བཀུག་ལྟེ་བ་ཅུང་ཟད་རྒྱབ་ཏུ་སྦྱར་ཏེ་ཕྱིར་འབུད་པར་བྱེད་དོ། །དགུ་འབུད་འདི་ཉིན་རེའི་ཐུན་དང་པོ་ལ་བྱ་བ་ལས་མང་ན་རླུང་ལང་བ་ཏེ་མགོ་ན་བ་སོགས་འོང་བས་ཐུན་གཞན་རྣམས་ལ་རྒྱུ་བ་སྙོམས་པ་ཙམ་གྱིས་ཆོག་ལ། གལ་ཏེ་འབུད་ནའང་གཡས་གཡོན་དབུས་གསུམ་ནས་འཇམ་ལ་དལ་བར་འབུད་དོ། །དེ་ནས་ལུས་གནད་སྔར་ལྟར་ལས་སྒལ་ཚིགས་ཅུང་ཟད་ཤིགས་བྱ། འོག་སྒོའི་ཐད་དུ་གོས་ལ་སོགས་པ་བཅུག་སྟེ་སོར་བཞི་ཙམ་གྱིས་མཐོ་བ་བྱས་ལ། ཐོག་མར་རླུང་བརྔུབ་པ་ནི། མགྲིན་པ་ཅུང་ཟད་བཀུག་མཆུའི་རྩ་བ་སྣ་བུག་ལ་བཅར་རླུང་ཕྱི་ནས་འཇམ་ལ་རིང་བ་རྫོགས་པར་བརྔུབ། དགང་བ་ནི། ལྟེ་འོག་ཏུ་ཆིལ་གྱིས་བཀང་ལ་ཅུང་ཟད་མནན་པ་སྟེ་དང་པོ་མཆིལ་མ་དང་བཅས་ནས་གནོན་པར་བྱེད་དོ། །སྟེང་རླུང་བདེ་བར་མ་བྱང་བར་དུ་འོག་རླུང་ཡིད་ཙམ་འཐེན་ཞིང་བྱང་ནས་འོག་རླུང་རྒྱུ་ཞབས་མི་འགུལ་བར་དྲངས་ལ་ལྟེ་འོག་ཏུ་ཁ་སྦྱོར་དུ་འཛིན་པ་བུམ་པ་ཅན་ཞེས་བྱ་བའོ། །གཞིལ་བ་ནི། རླུང་ཐུབ་ཐང་དུ་བཟུང་ལ་མི་ཐུབ་པ་སྙམ་བྱེད་པ་ན་རླུང་ཅུང་ཟད་ཙམ་བཏང་ནས་རྔུབ་ཆུང་བྱས་ཏེ་གཡས་གཡོན་དབུས་གསུམ་དུ་དལ་གྱིས་གཅུད། འཕང་བ་ནི། རླུང་མི་ཐུབ་ན་ལྟག་པ་ཅུང་ཟད་དགྱེ་སྟེ་སྣ་བུག་གཉིས་ནས་དལ་བུས་བཏང་ངོ་། །དམིགས་པ་ནི། རྔུབ་པའི་ཚེ་སྣ་བུག་གི་ཕྱི་རོལ་སོར་བཅུ་གཉིས་ལ་སོགས་པ་ནས་རླུང་ཁ་དོག་སྔོན་པོ་ནར་གྱིས་བརྔུབས་་
</div>
<div class="folio"><span class="shoglhe">༢༦༠</span>པར་བསམ། དགང་བའི་ཚེ་རོ་རྐྱང་གཉིས་ནས་རྒྱུ་མ་ཕུས་བཏབ་པ་ལྟར་གང་སྟེ་དབུ་མར་སོང་བར་བསམ། གཞིལ་བའི་ཚེ་དབུ་མའི་ནང་དུ་འཁྱིལ་ཞིང་གནས་པར་བསམ། གཏང་བའི་ཚེ་སྤྱི་གཙུག་གི་ཚངས་བུག་ནས་རླུང་སེམས་འདུས་པའི་ཐིག་ལེ་དཀར་པོ་ཉུངས་འབྲུ་ཙམ་དང་བཅས་པའི་རླུང་སྔོ་ཕྱུར་གྱིས་མདའ་འཕངས་པ་ལྟར་སོང་བར་བསམ་པ་བཤད་ཀྱང་། ཐུན་སྟོད་རེ་རེ་ཙམ་མ་གཏོགས་རྒྱུན་དུ་དབུ་མའི་ཡར་སྣ་སྨིན་མཚམས་ན་ཡོད་པ་ལས་ཐོན་ཏེ་སྔོ་སིལ་གྱིས་སོང་བར་བསམ་པ་བཞེད་དོ། །འདིར་འགའ་ཞིག་འབྱུང་བཞིའི་རླུང་འཇའ་ཚོན་ལྟ་བུ་དང་རླུང་གི་ངོ་བོ་རྡོ་རྗེ་སྔོན་པོ་རྩེ་གསུམ་པ་ནས་འབྲས་ཙམ་པ་འཇུག་གནས་དབྱུང་གསུམ་བྱ་བར་ཡོད་པའང་མོས་ན་བྱར་རུང་ངོ་། ཁ་ཅིག་གཞིལ་བའི་ཚེ་རླུང་གིས་དབུ་མ་གང་དེ་ནས་འཁོར་ལོ་བཞིའི་རྩ་རྣམས་ཀྱང་གང་སྟེ་བ་སྤུའི་བུ་ག་ནས་སིལ་གྱིས་སོང་བར་བསམས། ཁ་ཅིག་དེ་ལྟར་བྱས་ན་རླུང་བྱེར་བ་སོགས་འབྱུང་བར་འདོད་དོ། །འདིར་དང་པོ་ཉིད་ནས་རླུང་སྦྱོར་རྣམས་དྲག་ཏུ་བྱེད་པ་ནི་འཕྲལ་གྱི་ཡོན་ཏན་སྣ་རེ་ཙམ་མ་གཏོགས་ཕུགས་ཀྱི་དགོས་པ་ཆེར་མ་མཐོང་ཞིང་གེགས་སྐྱོན་མང་ལ། འཇམ་རླུང་གཙོ་བོར་བྱེད་པ་ནི་གེགས་སྐྱོན་ཉུང་ཞིང་ལེགས་ཚོགས་ཆེའོ། །རླུང་མ་བྱང་བར་རླུང་སྦྱོར་དྲག་པོ་ནམ་ཡང་མི་རུང་ངོ་། །རླུང་ཉུང་ཟད་བྱང་བ་ན་གཏོང་བའི་ཚེ་ལྟེ་བར་རླུང་ཞབས་རེ་བཞག་ནས་བར་རླུང་ཡུན་དུ་འཛིན་པ་ལ་བསླབ་པར་སྐྱེད་ཅིང་། དང་པོར་རླུང་ཁུག་བརྒྱད་དམ་བཅུ་གཉིས་རེ་བར་མ་ཆད་དུ་སྦྱངས་ལ་ངལ་གསོ། དེ་ནས་རིམ་གྱིས་འཛིན་ཡུན་ཇེ་རིང་ཁུག་པ་ཇེ་མང་དུ་སྦྱང་། སྐབས་མ་ཡིན་པར་རླུང་ཁ་ནས་འབྱུང་འཇུག་མི་བྱ་ཞིང་དུ་བ་ཡོད་སར་མི་སྒོམ་ལ། རླུང་སྒོམ་པའི་དུས་གནད་ནི་འོག་ཏུ་འཆད་པ་ལྟར་རོ། །དེ་ལྟར་བསྒོམ་པས་རླུང་འབྱོངས་པའི་རྟགས་ནི། ལག་པ་གཉིས་ལན་གསུམ་མཉེས་ནས་སེ་གོལ་དྲུག་བརྡབས་པའི་ཡུན་ཚད་དམ་སྐྱེས་བུ་ནད་མེད་ཀྱི་རླུང་ཁུག་རབ་བརྒྱ་རྩ་བརྒྱད་འབྲིང་དོན་གཉིས་ཐ་མར་སོ་དྲུག་ཁུག་
</div>
<div class="folio"><span class="shoglhe">༢༦༡</span>གཅིག་ཏུ་ཚུད་ན་འབྱོངས་པ་ཡིན་ལ། དེ་ནས་རླུང་དབུ་མར་ཚུད་པའི་རྟགས་སུ་ནམ་སྒོམ་སྒོམ་མཉམ་རྒྱུ་ངེས་ཅན་དུ་འབྱུང་བ་དང་། རླུང་དབུ་མར་ཐིམ་པའི་རྟགས་སུ་སྣ་བུག་གི་རྒྱུ་བ་ཞན་དུ་སོང་ནས་མཐར་རྒྱུ་བ་ཕྲ་མོ་ཡང་མེད་པར་སྣ་སྒོར་སྤུ་ཉག་བཞག་ཀྱང་མི་གཡོ་བ་འབྱུང་ངོ་། །ཚུལ་འདི་རླུང་བྱིང་བ་དང་བྱེར་བ་ལའང་འབྱུང་བར་བཤད་པས་ཡིད་ན་སེམས་མི་གསལ་ཞིང་དམིགས་པ་གསལ་མི་ཐེབས། བྱེར་ན་ཅི་ཙམ་བསྒོམས་ཀྱང་སྒོམ་པ་ལ་ཤུགས་མི་ཐོན་པས་ཁྱད་པར་ཤེས་དགོས་སོ། །བཞི་པ་ནི། དེ་ནས་སྨིན་འཚམས་སུ་དབུ་མའི་ཡར་སྣར་རླུང་སེམས་ཀྱི་ངོ་བོ་ཐིག་ལེ་དཀར་ལ་འོད་འཚེར་བ་སྣུམ་ལ་འདྲིལ་བ་ཉུང་འབྲུ་ཙམ་མམ་སྲན་མ་འབྲིང་པོ་ཙམ་ཞིག་བསྒོམ། དེ་ཡང་དམིགས་རྟེན་ཙམ་ཞིག་མ་ཡིན་པར་སེམས་ཀྱི་ངོ་བོ་ཐིག་ལེ་དེར་བསམ་ཞིང་སེམས་བཟུང་། དེ་ལ་སེམས་ཟིན་ནས་རླུང་ནང་དུ་འཇུག་པའི་ཚེ། ཟངས་སྦུབས་སུ་ལྕགས་ཀྱི་རིལ་བུ་སྒྲིལ་བ་ལྟར་སིང་སྦྲ་དང་བཅས་ཏེ་དབུ་མའི་ནང་ནས་སྤྱི་བོའ་འཁོར་ལོའ་དབུས་སུ་སོང་བར་བསམ། རླུང་གནས་པའི་ཚེ་དེར་ཐིག་ལེ་ལ་སེམས་བཟུང་རླུང་ཕྱིར་འབྱུང་བའི་ཚེ་སིང་སྒྲ་དང་བཅས་ཏེ་བྱུང་ནས་སྨིན་མཚམས་སུ་གནས་པར་བསམས་ལ་སྦྱང་། དེ་ལ་སེམས་ཟིན་ནས་སྔར་ལྟར་ལས་མགྲིན་པ་དང་སྙིང་གཏང་ལྟེ་བའི་འཁོར་ལོའ་དབུས་སུ་སོང་བར་བསམས་ལ་སེམས། འཛིན་པ་རྣམས་རིམ་པས་སྐྱང་། དེ་དག་ལ་སེམས་ཟིན་ནས་སྤྱི་བོ་དང་མགྲིན་པ་དང་སྙིང་ག་རྣམས་སུ་རླུང་ཁུག་ལྔ་རོའམ་བདུན་རེར་སེམས་བཟུང་ཞིང་། ཐུན་གྱི་དངོས་གཞི་ལྟེ་བའི་འཁོར་ལོར་སེམས་བཟུང་བ་ལ་བྱ་སྟེ། ཐམས་ཅད་དུ་རླུང་འཇུག་པའི་ཚེ་རྩ་འཁོར་དེའི་དབུས་སུ་འགྲོ་བ་དང་གནས་པའི་ཚེ་དེར་སེམས་བཟུང་བ་དང་འབྱུང་བའི་ཚེ་སྨིན་མཚམས་སུ་གནས་པར་བསམ། ཐུན་འཇོག་པའི་ཚེ་ཐིག་ལེ་སྨིན་མཚམས་སུ་བསྡུ། ཚུལ་དེ་ལྟར་སྦྱངས་ནས་དམིགས་པ་ཟིན་ཞིང་སེམས་བརྟན་པའི་མཚན་མ་
</div>
<div class="folio"><span class="shoglhe">༢༦༢</span>ཐོབ་པར་བྱའོ། །ལྔ་པ་ནི། རྟེན་ལུས་ཀྱི་རྩ་མདུད་དཀྲོལ་ཏེ་རྩ་ནང་དུ་རླུང་དང་ཐིག་ལེ་ཁྲིད་ནས་རྩ་རླུང་ཐིག་ལེ་ཉམས་པ་གསོ་ཞིང་སྤེལ་བས་རྒྱས་པར་བྱེད་པ་དང་། དེ་ལ་བརྟེན་ནས་བརྟེན་པ་སེམས་གཏན་ལ་འབེབས་པའི་གནད་ལ་ལུས་ཀྱི་འཁྲུལ་འཁོར་ཤིན་ཏུ་གལ་ཆེ་བས། འདིར་ཐུན་གྱི་མགོ་མཇུག་ཏུ་ནཱ་རོ་དྲུག་སྐོར་དུ་གྲགས་པའི་འཁྲུལ་འཁོར་ལ་གནད་དུ་བསྣུན་པར་བྱ་སྟེ། འདི་དང་གཞན་ཡང་འཁྲུལ་འཁོར་གྱི་ཚུལ་མཐའ་དག་ཁོ་བོས་བྱས་པའི་གཏུམ་མོའ་དམར་ཁྲིད་ལས་ཤེས་པར་བྱའོ། ༈ །གཉིས་པ་ཟིན་པ་བརྟན་པར་བྱེད་པ་ནི། ལུས་ཀྱི་གནས་ལ། རྐང་པ་གཡོན་པའི་མཐིལ་འཕོངས་ཚོས་གཡས་སུ་བཏད་གཡས་དེའི་ཕྱི་ནས་བསྣོལ་ལ་འཕོངས་ཚོས་གཡོན་དུ་གཏད། འཕོངས་ཀྱི་འོག་ཏུ་གོས་ལ་སོགས་པའི་སྟེགས་ཅུང་ཟད་བཅུག །སྒོམ་ཐག་ཁུག་པ་ལ་ཁྲུ་གང་སོར་བཞིའམ་ཁྲུ་གང་མཛུབ་གང་ངམ་མགོ་ཁུག་ཆང་གང་པ་རྡོ་རྗེ་ཕག་མོ་ལ་སོགས་པར་མོས་ཏེ་རྐེད་པ་དང་པུས་མོ་གཉིས་ཀྱི་འོག་ཏུ་བཅིང་། ལག་པ་སྒོམ་ཐག་གི་འོག་ནས་མཉམ་བཞག་གི་ཕྱག་རྒྱ་ལྟེ་འོག་ཏུ་བཙིར། གཞན་རྣམས་སྔར་བཤད་པ་ལྟར་རོ། །དུས་ཀྱི་གནད་ནི་འགྲངས་ཆས་པ་དང་ལྟོགས་ཆེས་པ་དང་ཉིན་གུང་དང་མཚན་གུང་རྣམས་མིན་པའི་དུས་རྣམས་དང་། ཁྱད་པར་དུ་རླུང་གཡས་གཡོན་དུ་འཕོ་བའི་མཚམས་དང་ཆ་མཉམ་དུ་རྒྱུ་བའི་དུས་སུ་བསྒོམ་པར་བཤད་དོ། །རྩའི་གནད་ནི། རྩ་གསུམ་དང་འཁོར་ལོ་བཞི་སྔར་བཞིན་གསལ་གདབ་པའོ། །ཡུལ་གྱི་གནད་ནི། ལྟེ་འོག་སོར་བཞིའི་ཐད་དུ་རྩ་གསུམ་ནང་གཅིག་ཏུ་གྱུར་པའི་འདུས་མདོར་གཏུམ་མོ་ཨ་ཐུང་ཞེས་པ། ངོ་བོ་ཐིག་ལེ་རྣམ་པ་མེ་རེག་བྱ་ཚ་བ་ཉམས་བདེ་བ་སྟེ་མཚན་ཉིད་བཞི་ལྡན། དབྱིབས་ཨ་ཤད་ཅེས་པ་སྐྱེར་པའི་ཚེར་མ་རྐེད་པ་ནས་བཅད་པའི་བཅད་ཁ་སྟེང་དུ་བསྟན་པ་ལྟ་བུར་བཞེད་ལ། སྦོམ་ཕྲ་རྟ་རྔ་ཙམ་པ་དཔངས་སོར་གཅིག་པ་བདག་ཤིན་ཏུ་དམར་བའི་འོད་ཀྱིས་ལུས་ཐམས་ཅད་དྲོ་ཞིང་བདེ་བར་ནུས་པ།
</div> 
<div class="folio"><span class="shoglhe">༢༦༣</span>ཁྱད་པར་ལྟེ་འོག་ཏུ་ཚ་རེག་མི་བཟོད་པ་ཙམ་གྱི་དྲོད་དང་ཞུ་བ་དེ་ལྟ་བུའི་བདེ་བ་ལྷན་གཅིག་ཏུ་སྐྱེད་པ། དེ་ཡང་སེམས་ཀྱི་རྟེན་ཙམ་མིན་པར་སེམས་ཀྱི་ངོ་བོ་དེར་རྩེ་གཅིག་ཏུ་བསྒྲིམས་ལ་བསྒོམ་མོ། །རླུང་གི་གནད་ནི། སྦྱོར་བ་བཞི་ལྡན་སྔར་ལྟར་ལས་གང་བའི་ཚེ་རོ་རྐྱང་གཉིས་ནས་བརྒྱུད་པའི་རླུང་ཨ་ཤད་ལ་ཕོག་པས་སོལ་མེ་ལ་ཕུས་བཏབ་པ་ལྟར་ཆེར་དམར་ཞིང་གསལ་བ་དང་དྲོད་འབར་བར་བསམ། གཞིལ་བའི་ཚེ་རླུང་ལྷག་མ་རྣམས་ཨ་ཤད་ལ་ཐིམ་པར་བསམ། དབྱུང་བའི་ཚེ་ཨ་ཤད་ཀྱི་སྟེང་ན་ས་བོན་ཏེ་དྲོད་དང་བཅས་པ་དབུ་མའི་ནང་དུ་སོང་བར་བསམ་སྟེ་ཐམས་ཅད་དུ་ཨ་ཤད་ལ་སེམས་འཛིན་པ་གལ་ཆེ་ཞིང་། འདིར་གཏུམ་མོའ་རྩ་བ་ཡིན་པས་དམིགས་པ་གསལ་བར་ཟིན་པ་དང་དྲོད་རྙེད་པར་བྱ་དགོས་སོ། །དེ་ལ་སེམས་བརྟན་ནས་རླུང་བརྔུབ་དགང་བྱས་པ་ཨ་ཤད་ལ་ཕོག་པས་ཨ་ཤད་འབར་ཏེ། མེ་སོར་གཉིས་པ་མོ་ཁབ་ཙམ་པ། དབྱིབས་ནས་འབྲུ་ལྟ་བུའམ་གཟིག་མོ་བྱི་ཐུར་ལྟར་རྩ་རྩེ་ཕྲ་ཞིང་དབུས་སྦོམ་པ། སའི་རང་བཞིན་རྩུབ་པ་ཆུའི་རང་བཞིན་སྣུམ་པ་མེའི་རང་བཞིན་ཚ་བ་རླུང་གི་རང་བཞིན་གཡོ་བ་སྟེ་མཚན་ཉིད་བཞི་དང་ལྡན་པ། ཚ་རེག་མི་བཟོད་པ་ཙམ་གྱི་དྲོད་དང་ཞུ་བ་དེ་ལྟ་བུའི་བདེ་བ་སྙན་གཅིག་ཏུ་བསྐྱེད་པར་བསམས་ལ་རླུང་གཞིལ་བ་དང་དབྱུང་བའི་དམིགས་པ་གོང་ལྟར་བྱ། དེ་ནས་དེ་བཞིན་དུ་མེ་སོར་གསུམ་པ་དང་བཞི་པའི་བར་དུ་བསྒོམས་ལ་བདེ་དྲོད་ཀྱི་གཞི་ཚུགས་པར་བྱའོ། །ཁ་ཅིག་འཁོར་ལོ་བཞིར་ཡི་གེ་གསལ་འདེབས་པར་བྱེད་པ་ནི་བདེ་དགྱེས་ཀྱི་དགོངས་པ་ཡིན་ཡང་ཆོས་དྲུག་གི་གཞུང་ཕལ་ཆེར་ལས་མི་འབྱུང་ངོ་། ༈ །གསུམ་པ་བརྟན་པ་བོགས་དབྱུང་བ་ལ་གསུམ། དྲོད་བོགས་དབྱུང་། བདེ་བ་བོགས་དབྱུང་། མི་རྟོག་པ་བོགས་དབྱུང་ངོ་། །དང་པོ་ལ་གཉིས། དམིགས་དང་། ལུས་སྦྱོང་ངོ་། །དང་པོ་ནི། ལྟེ་བ་ཡན་དུ་མེ་སྦར་བ་ལ་སྐུ་སྨད་བསྲིང་བ་ཞེས་པ་རང་ཡི་དམ་དུ་གསལ་བའི་སྐུ་སྨད་ཤིན་
</div>
<div class="folio"><span class="shoglhe">༢༦༤</span>ཏུ་རང་པའི་ཞབས་དབང་ཆེན་གསེར་གྱི་ས་གཞི་ལ་ཐུག་པར་བསམ་སྟེ། གཞན་དུ་རྐང་པ་གུམ་པ་སོགས་ཀྱི་གེགས་འོང་ཉེན་ཡོད་པར་བཞེད་དོ། །དེ་ལ་ལུས་གནད་སོགས་སྔར་ལྟར་ལས། རླུང་རྩ་བའི་མེ་ལ་བསྣུན་པས་རིམ་པས་མེ་ཇི་རིང་ལ་སོང་ཏེ་སོར་བརྒྱད་ཙམ་དུ་སྦར་ཞིང་དམིགས་པའི་ངོ་བོ་རྩ་བའི་མེ་ལ་གཏད། དེ་བཞིན་དུ་རིམ་པས་དབུ་མའི་ནང་དུ་སྙིང་ག་མན་དང་མགྲིན་པ་མན་དང་སྤྱི་བོ་མན་ཉམས་དང་སྦྱར་ལ་སྤར། ཁ་ཅིག་མགྲིན་པ་ཡན་ལ་མེ་མི་སྦར་བར་འདོད་ཀྱང་དྲོད་བོགས་འདོན་མེ་དམིགས་ཁོ་ནའི་སྐབས་འདིར་སྐྱོན་མེད་དོ། །དེ་ནས་ལྟེ་བའི་རྩ་འདབ་རྣམས་ཀྱི་ནང་དུ་མེ་ལྕེ་ཕྲ་མོ་རྟ་རྔ་ཙམ་པ་སོང་སྟེ་རྩེའི་རྩེ་མོ་བ་སྤུའི་གྲངས་དང་མཉམ་པ་རྣམས་སུ་སྦར་བ་དང་། དེ་བཞིན་དུ་རིམ་པས་སྙིང་ག་མགྲིན་པ་སྤྱི་བོ་རྣམས་ཀྱི་རྩ་འདབ་ཏུ་སྦར་ཏེ་ལུས་ཀྱི་བ་སྤུའི་བུ་ག་ཀུན་ནས་མེ་དམར་འུ་རུ་རུ་འབར་བར་བསམས་ལ། ལུས་སེམས་བསྒྲིམས་ནས་བསྒོམས་པས་བོགས་འབྱུང་ཞིང་ཐུན་འཇོག་པའི་ཚེ་དམིགས་པ་རྩ་བའི་ཨ་ཤད་ལ་བསྡུའོ། །དེས་ཀྱང་དྲོད་སྐྱེ་དཀའ་བ་དང་དྲོད་ཁལ་བུ་ཙམ་ལས་མ་སྐྱེས་ན། ལུས་གནད་སྔར་ལྟར་ལས་ལག་མཐིལ་གཉིས་ཀྱིས་གྲུ་མོ་གཉིས་བཀབ་གྲུ་ཁུག་གཉིས་ཀྱིས་པུས་མོ་གཉིས་བཀབ་པ་དང་། ལག་པ་རྐང་པའི་ཕྱི་ནས་བསྣོལ་བས་རྐང་པའི་མཐེ་བོང་གཉིས་བཟུང་བ་གང་མོས་བྱས་ལ། ལུས་ཐམས་ཅད་བསྒྲིམ་ཞིང་གཅུན་ནས་གཡས་སྐོར་གཡོན་སྐོར་གཡས་གཅུ་གཡོན་གཅུ་གཡས་ཀྱོག་གཡོན་ཀྱོག་མདུན་ཕུལ་རྒྱབ་ཕུལ་སྟོད་འཐེན་སྨད་འཐེན་རྣམས་བྱ་ཞིང་གྲངས་རྣམས་དྲག་ཏུ་འཕུར་ལ་རླུང་ཁ་སྦྱོར་དྲག་ཏུ་བྱ། རླུང་ཁུག་རེ་ལ་མི་ཐུབ་པ་སྙམ་བྱེད་པའི་ཚེ་རྔུབ་ཆུང་གསུམ་རེ་བྱས་ལ་རིམ་པས་ལྟེ་འོག་གི་གཡས་གཡོན་མདུན་གསུམ་དུ་གཅུད་ཅིང་བར་རླུང་ཡུན་དུ་བརྒྱང་། །དམིགས་པ་ནི། ལུས་ཀྱི་རྩ་ནང་ཐམས་ཅད་མེ་དང་དུ་བ་འདྲེས་པའི་དམར་སེར་ཚ་རེག་ཅན་གྱིས་འཚུབ་ཅིང་འཁྱིལ་བའམ། ཡང་ན་རྩ་མི་དམིགས་
</div>
<div class="folio"><span class="shoglhe">༢༦༥</span>པར་ཁོག་པའི་ནང་ཐམས་ཅད་དེས་འཚུབ་ཅིང་འཁྱིལ་བ་དང་། དབུ་མ་སྤྱི་བོ་ནས་གསང་གནས་ཀྱི་བར་དམིགས་པའི་ནང་གི་མེ་ལྕེ་ལས་དྲོད་ཤིན་ཏུ་ཚ་བའི་དུ་བ་སྤྱི་བོ་ནས་ཐོན་ཏེ་གདུགས་ལྟར་འོག་ཏུ་ཕྱོགས་པ་དང་གསང་གནས་ནས་ཐོན་ཏེ་པད་འདབ་སྟེང་དུ་ཁྱོགས་པ་འཕྲད་དེ་ལུས་ཀུན་གཡོགས་པ་དང་། དབུ་མའི་མེ་སྤྱི་བོ་དང་གསང་གནས་གཉིས་ནས་ཐོན་ཏེ་ལུགས་ཀྱུ་ལྟར་གུག་པའི་ཚིགས་གཞུང་གི་རྐེད་པའི་ཐད་དུ་འཕྲད་དེ་འདྲེས་པ་དང་། བ་སྤུའི་བུ་ག་ཀུན་ནས་མེ་ཕྱིར་ཐོན་ཏེ་མེའི་གོས་གྱོན་པ་ལྟ་བུ་དང་། ཕྱི་རོལ་གྱི་ཕྱོགས་བཞི་ནས་ཤིན་ཏུ་ཚ་ཟེར་དྲག་པའི་ཉི་མ་བཞིའི་འོད་དང་ལུས་ཀྱི་མེ་དྲོད་འདྲེས་པས་ལུས་ལྕགས་གོ་བཞུ་ན་བཏང་བ་ལྟར་མི་བཟོད་པའི་ཚ་རེག་འགྱུར་བྱེད་ཀྱི་ཁོལ་བ་ལྟར་གྱུར་པའི་དམིགས་པ་རྣམས་རིམ་པར་བསྒོམ། ཐམས་ཅད་དུ་སེམས་གཙོ་བོར་རྩའི་ཨ་ཤད་ལ་གཏད་དོ། །མི་དམིགས་ཀྱི་རིམ་པ་སྣ་ཚོགས་ཡོད་ཀྱང་གནད་ཐམས་ཅད་འདིར་ཆད་པས་ངེས་པར་བོགས་འབྱུང་ངོ་། །སྤྱིར་རླུང་འཁྲུལ་འཁོར་དྲག་པོས་གཅུན་པའི་བཙན་ཐབས་ཀྱི་གཏུམ་མོ་རྣམས་དྲོད་སྐྱེ་བ་ལ་འཇུག་པ་མྱུར་ཙམ་སྣང་ཡང་ཡོན་ཏན་མི་བརྟན་ཞིང་དགོས་པ་ཆུང་ལ། མྱོང་བ་དང་སྦྱར་བའི་དམིགས་པ་རིམ་པས་བསྐྱང་ནས་དྲོད་མུས་ཀྱིས་སྐྱེས་པ་ཡོན་ཏན་བརྟན་ཞིང་དགོས་པ་ཆེ་བས་རྒྱུན་བསྲིང་བས་ལེགས་པ་ཡིན་ནོ། །དེ་ལ་གྲང་ཡང་སྐྱི་ཅན་དང་བེམ་པོ་སོགས་མི་གྱོན་དྲོ་ཡང་གཅེར་བུ་མི་བྱ་བར་གོས་སྲབ་མོ་འགའ་རེ་གྱོན་ལ་དྲོད་སྐྱེས་པ་ཙམ་གྱིས་རིམ་པས་བཞག །མེ་དང་ཉི་མ་མི་འདེ་ཞིང་དུང་འབུད་པ་སོགས་མི་བྱ། བར་རླུང་ཡུན་དུ་བསྟེན་ཞིང་ཁའི་རླུང་བསྡུ་བ་པ་དང་ཟས་དྲོད་བཅུད་ཅན་བསྟེན་ཞིང་བྱང་སེམས་བསྲུང་བ་གལ་ཆེའོ། །དེ་ལྟར་བསྒོམས་པས་དྲོད་སྐྱེ་ཚུལ་ལ་ཤ་དང་པགས་པའི་མཚམས་ནས་དྲོད་འབར་བ་དང་། ལུས་ཀྱི་ཆ་ངེས་མེད་དུ་དྲོད་ཆེན་པོ་སྐྱེ་བ་དང་། བཙན་ཐབས་སུ་ཚ་གདུང་དང་བཅས་པའི་དྲོད་འབར་བ་རྣམས་ནི་
</div>
<div class="folio"><span class="shoglhe">༢༦༦</span>མེ་རླུང་བཙན་ཐབས་སུ་འབར་བའི་དྲོད་ཡིན་པས་མི་བརྟན་ཏེ། དེ་དག་གི་ཚེ་ཨ་ཤད་ཕྲ་མོ་ལ་སེམས་བསྒྲིམ་པ་དང་དམིགས་པས་རླུང་དབུ་མར་འཛུད་པ་གནད་ཆེའོ། །དང་པོ་ཨ་ཤད་བསྒོམ་པ་ནས་དྲོད་ཅུང་ཟད་སྐྱེས་ནས་དྲོད་འབར་འབུལ་ཞིང་མེ་དམིགས་ཇི་ལྟར་བསྒོམས་པའི་རིམ་པས་དྲོད་སྐྱེས་ཏེ། མཐར་གདུང་བ་མེད་པའི་དྲོད་འཐུག་པོས་ལུས་ཁྱབ་པར་འབྱུང་བ་ནི་གཏུམ་མོའ་དྲོད་ཡིན་ཞིང་དེས་བྱང་སེམས་དཀར་དམར་གཉིས་ཀ་རྒྱས་པར་བྱེད་དོ། །གཉིས་པ་ནི། མི་ནུས་ན་སྔར་གྱི་དྲུག་སྐོར་ཉིད་ཆུན་ཆེ་བས་ལན་མང་དུ་བྱ་ཞིང་ལུས་ཡན་ལག་ཉིང་ལག་དང་བཅས་པ་དྲག་ཏུ་འཕུར་ཡང་རུང་ལ། གྲུབ་ན་དྲུག་སྐོར་དང་གྲགས་ཆེ་བའི་འཁྲུལ་འཁོར་ཉི་ཤུ་པ་གཉིས་ཀ་ལ་གནད་དུ་བསྣུན་པར་བྱ་དགོས་སོ། ༈ །གཉིས་པ་བདེ་བ་བོགས་དབྱུང་ལ་གཉིས། དམིགས་པ་དང་། ལུས་སྦྱོང་ངོ་། །དང་པོ་ནི། རྐང་པ་གཡོན་པའི་ཕྱི་རྟིང་གིས་གསང་རྩ་མནན་ལ་གཡས་དེའི་ཕྱི་ནས་བསྡམ་ཞིང་གཞན་ལུས་གནད་སོགས་སྔར་ལྟར་ལས། ལྟེ་འོག་ཏུ་ཨ་ཤད་ཀྱི་མེ་མོ་ཁབ་ཙམ་ཞིག་དང་སྤྱི་བོའ་འཁོར་ལོའ་དབུས་སུ་བྱང་སེམས་དཀར་པོའ་ཐིག་ལེ་སྲན་མ་ཙམ་པ་དཀར་ལ་འཚེར་བ་སྣུམ་ལ་འདྲིལ་བ་ཞིག་བསམ། དེ་ནས་མེའི་དྲོད་ཀྱིས་རིམ་པས་ཐིག་ལེ་དེ་ཞུ་ནས་ཐིགས་པ་ཙམ་དུ་གྱུར་པས་ཞུ་བདེ་གཡོས་པར་བསམ་ཞིང་རླུང་སྦྱོར་བྱ། དེ་ནས་ཐིག་ལེ་དེ་ཞུ་ནས་དབྱིབས་ཟླ་ཚེས་ནཱ་ད་དང་བཅས་པའི་ཧྃ་ཡིག་མགོ་ཐུར་བསྟན་ལྟ་བུ། སྦོམ་ཕྲ་ཉུང་ཀར་རམ་རྟ་རྔ་ཙམ་པ་དཔངས་སོར་གཅིག་པ་སྣུམ་ཞིང་འོད་འཚེར་བ་བདེ་བའི་ཉམས་དང་ལྡན་པར་བསམ། དེ་ནས་རླུང་ཨ་ཤད་ལ་བསྣུན་པའི་མེ་ལྕེའི་རྩེ་མོ་བ་ཧི་ཞུ་ནས་ཆུ་ཤེལ་ལས་ཆུ་འབྱུང་བ་ལྟར་ཧཾ་ལས་བྱང་སེམས་ཀྱི་ཐིག་ལེ་ཉུང་འབྲུ་ཙམ་ཞིག་འཛགས་པ་ལྟེ་འོག་གི་མེ་ལ་ཕོག་པས། མེ་འབར་བ་ལ་སྣུམ་ཐིགས་ཕོག་པ་ལྟར་ཚེག་སྒྲ་དང་བཅས་ཏེ་མེ་སོར་རེ་ཙམ་འབར་ཞིང་དྲོད་དང་བཅས་པའི་བདེ་བའི་ངར་གྱིས་རྩ་གནས་ཀུན་ཏུ་བདེ་ཕྲི་ལི་ལི་བསམ། དེ་བཞིན་དུ་
</div>
<div class="folio"><span class="shoglhe">༢༦༧</span>རིམ་པས་འབར་འཛག་བྱས་ཏེ་མེ་མགྲིན་པར་སླེབ་གྱི་བར་བསྒོམ། དེ་ནས་ཧྃ་ལས་བྱང་སེམས་ཀྱི་རྒྱུན་རྟ་རྔ་ཙམ་པ་དབུ་མའི་ནང་དུ་དཀར་ནར་གྱིས་བབས་ཏེ། རིམ་པས་མེ་ལྕེ་ཇེ་ཐུང་དུ་སོང་ཞིང་བྱང་སེམས་ཀྱི་རྒྱུན་ཇེ་དམའ་རུ་བྱུང་བས་ཞུ་བ་དེ་ཇེ་ཆེར་སྐྱེས་པར་བསམ། མཐར་མོ་ཁབ་ཙམ་དུ་གྱུར་ཞིང་བྱང་སེམས་ཀྱིས་ལྟེ་བ་ཡན་ཆད་གང་བས་ཚད་མེད་པའི་བདེ་བ་ཆེན་པོ་སྐྱེས་པར་བསམ། ཐུན་འཇོག་པའི་ཚེ་བྱང་སེམས་ཀྱི་རྒྱུན་ཧྃ་ལ་བསྡུ་བར་བྱ་སྟེ་འཁོར་ལོ་གཉིས་ལ་བརྟེན་པའོ། །དེས་བདེ་བ་ཆུང་བའམ་ཁོལ་བུ་ཙམ་ལས་མ་སྐྱེས་ན་གོང་ལྟར་མེ་མགྲིན་པར་སླེབ་པ་ཙམ་མམ་ཧྃ་ལ་རེག་པ་ཙམ་སྦར་ཏེ། མེའི་ཤུགས་ཀྱིས་བཏེག་པའི་ཧྃ་གི་རྒྱུན་གྱིས་སྤྱི་བོའ་འདབ་རྣམས་དཀར་མེར་གྱིས་གང་ཞིང་ཞུ་བདེ་གཡོས་པར་བསམས་ལ་ཉམས་བསྐྱང་། དེ་ནས་ཀྱང་བྱང་སེམས་ཀྱི་རྒྱུན་འཕེལ་བས་མེ་ཕྱིར་དེངས་ནས་མགྲིན་པའི་རྩ་འདབ་རྣམས་གང་སྟེ་བདེ་བ་སྔར་བས་ཆེར་གཡོས་པར་བསམས་ལ་ཉམས་བསྐྱང་། དེ་བཞིན་སྙིང་གའི་རྩ་འདབ་རྣམས་གང་སྟེ་བདེ་བ་ཆེས་ཆེར་གཡོས་པ་དང་། ལྟེ་བའི་རྩ་འདབ་རྣམས་དང་མདོར་ན་བ་སྤུའི་གྲངས་དང་མཉམ་པའི་རྩ་ཐམས་ཅད་གང་སྟེ་ཚད་མེད་པའི་བདེ་བ་ཆེན་པོ་སྐྱེས་པར་བསམ་ལ་ཉམས་བསྐྱང་ཞིང་མེ་ལྟེ་འོག་ཏུ་མོ་ཁབ་ཙམ་ཞིག་ཏུ་བསམ། ཡང་མེ་ཇེ་ཆེར་སོང་སྟེ་བྱང་སེམས་ཀྱི་རྒྱུན་དེང་ནས་སྤྱི་བོའ་བར་དུ་བཟློག་ཅིང་ལྟེ་བ་སོགས་འཁོར་ལོ་བཞིར་གང་ལྟར་བདེ་བའི་ཉམས་བསྐྱང་། ཡང་དེ་བཞིན་དུ་དབབ་བཟློག་བྱའོ། །ཡང་ན་སྔར་བཞིན་ལས་མེ་ལྕེ་དང་བྱང་སེམས་འདྲེས་པའི་དཀར་དམར་ཤིག་གེ་བས་ཡས་རིམ་ནས་འཁོར་ལོ་བཞི་དང་རྩ་ཐམས་ཅད་གང་ཞིང་བདེ་བ་བསྐྱེད་དེ་མཐའ་མེས་བཟློག་གོ། །དེ་ཐམས་ཅད་ལ་རླུང་གཞིལ་བའི་ཚེ་རྐེད་པ་བསྲང་ལ་གཡས་གཡོན་མདུན་རྒྱབ་རྣམས་སུ་གཅུད། ཐིག་ལེ་དཀར་དམར་གྱིས་བ་སྤུའི་མཐར་ཐུག་པའི་རྩ་ཐམས་ཅད་གང་ཞིང་བདེ་དྲོད་འབར་བར་བསམས་ལ་
</div>
<div class="folio"><span class="shoglhe">༢༦༨</span>སྐབས་སུ་སེང་གེ་རྩལ་སྤྲུག་བྱ་སྟེ་འཁོར་ལོ་བཞི་ལ་བརྟེན་པའོ། །དེས་ཀྱང་བོགས་མགྲོན་ན། གཞན་ཐམས་ཅད་སྔར་ལྟར་ལས་རྩ་དབུ་མའི་མར་སྣ་རྡོ་རྗེ་ནོར་བུའི་བུ་གར་ཟུག་པའི་གསང་གནས་ཀྱི་རྩ་བར་བདེ་བའི་འཁོར་ལོ་རྩ་འདབ་སོ་གཉིས་པ་བསམས་ཏེ། སྡང་བཞིན་འབར་འཛག་དང་བྲེང་ཆགས་བསྒོམས་ལ་ཐིག་ལེས་གསང་གནས་ཀྱི་འཁོར་ལོའ་རྩ་འདབ་རྣམས་ཀྱང་གང་བས་ཚད་མེད་པའི་བདེ་བ་ཆེན་པོ་སྐྱེས་པར་བསམ་ཞིང་གསང་གནས་འཐེན་འཕུལ་མང་དུ་བྱ་སྟེ། འཁོར་ལོ་ལྔ་ལ་བརྟེན་པའོ། །ཡང་ན་ཧྃ་དཀར་པོ་ཞིག་ཆད་པ་དབུ་མ་ནས་བརྒྱུད་དེ་ནོར་བུའི་རྩེ་མོར་དཀར་ཡེ་རེ་འདུག་པར་བསམས་ལ་འཐེན་འཕུལ་བྱ། དེས་ཀྱང་བདེ་བ་མ་སྐྱེས་ན་འཁོར་ལོ་ལྔ་གོང་བཞིན་ལས་ཡེ་ཤེས་ཀྱི་ཕྱག་རྒྱ་གསལ་བཏབ་ལ་རྗེས་ཆགས་ཀྱི་རིམ་པས་སྙོམས་པར་ཞུགས་པར་མོས་ཏེ། དེས་གཏུམ་མོ་བསྐུལ་བའི་མེས་ཧྃ་ཞུ་བ་སོགས་གོང་ལྟར་བྱའོ། །བོགས་འདོན་སྣ་རེ་ཙམ་མ་གཏོགས་འཁོར་ལོ་བཞི་མ་ཉིད་རྒྱུན་བསྲིང་བ་ལེགས་སོ། །གལ་ཏེ་དེ་དག་གི་ཚེ་བྱང་སེམས་མི་ཐུབ་པ་སྙམ་བྱེད་ན། གསང་བའི་རླུང་འཐེན་པས་ཡྃ་ཡང་སོང་སྟེ་ཧྃ་ལ་ཐིམ་པར་བསམ་པ་དང་། མེ་ལྕེས་བྱང་སེམས་བཏེགས་པས་ཧྃ་ལ་ཐིམ་ཧྃ་ཡང་སྤྱི་བོའ་སྟེང་གི་སོར་བཞི་ཙམ་གྱི་ནམ་མཁར་གནས་པར་བསམ། དེས་ཀྱང་མ་བཟློག་ན་ཕྱི་རྟིང་གིས་གསང་རྩ་དམ་དུ་བསྡམས་ཏེ། ཤིན་ཏུ་རིང་བའི་ཧཱུྃ་བརྗོད་ཅིང་སྟེང་རླུང་ཕྱིར་འཛིན་བྱ་བའམ་ཡིན་པར་བཞག །གསང་བའི་རླུང་དྲག་ཏུ་འཐེན་པའི་ཁོང་དུ་འཐེན་ཆུང་མང་དུ་བྱ། ལྟོ་བ་སྒལ་ཚིགས་ལ་སྦྱར་ཏེ་རྐང་ལག་གི་སོར་མོ་བསྐུམ་ལ་ཉྭ་བཞི་བསྒྲིམ། མགྲིན་པ་བཀུག་སྟེ་ལྕེ་ཡ་རྐན་ལ་སྦྱར། མིག་གྱེན་དུ་བཟློག་ཏེ་རིག་པ་སྤྱི་བོར་གཏད། དེ་ལྟར་བདུན་ནམ་ཉེར་གཅིག་ལ་སོགས་པས་འཛིན་འདྲེན་བྱ་ཞིང་སེང་གེ་རྩལ་སྤྲུག་བྱས་ཏེ་རྩ་མིག་ཀུན་ཏུ་ཁྲེམས་པར་བསམ། མཇུག་ཏུ་རྩ་རླུང་ཐིག་ལེ་སོགས་གང་ཡང་ཡིད་ལ་མི་བྱེད་ཅིང་
</div>
<div class="folio"><span class="shoglhe">༢༦༩</span>སེམས་གསལ་ལ་ངོས་བཟུང་མེད་པ་ནམ་མཁའ་ལྟ་བུ་ལ་མཉམ་པར་བཞག་གོ། །དེ་ལྟར་བསྒོམས་པས་བདེ་བ་སྐྱེ་ཚུལ་ལ། ལུས་མཉེན་ཞིང་འབོལ་བའི་བདེ་བ་དང་རེག་བྱ་ཀུན་བདེ་བར་འཆར་བ་ནི་ལུས་དང་རྩ་བྱང་བའི་བདེ་བ་ཡིན་ཞིང་། ལུས་ཀུན་ནམ་ཁོལ་ལྟ་བུར་སྤྲིད་པ་ལྟ་བུའི་བདེ་བ་སྐྱེ་ཞིང་མྱུར་དུ་འཕོ་བ་ནི་རླུང་གི་བདེ་བ་ཡིན་ནོ། །ལུས་ཀུན་ནས་ཁོལ་བུར་དྲོད་དང་ལྷན་ཅིག་ཏུ་བདེ་བ་འབར་བ་ནི་ཁམས་དམར་ཆ་འཕེལ་བའི་བདེ་བ་ཡིན་ལ། རྣམ་པ་ཆགས་པའི་བདེ་བ་ལྟ་བུར་ཁྱབ་མཉམ་དུ་གཡོ་བ་ནི་གཏུམ་མོའ་དྲོད་ཀྱིས་བྱང་སེམས་ཞུ་བའི་བདེ་བ་ཡིན་ནོ། །འདི་ལ་གསུམ་འབྱུང་བའི་ཕོ་བདེ་ནི་ཆགས་པའི་ཤུགས་དྲག་པོས་བདེ་ཟུག་དང་བཅས་པ་སྟེ་བྱང་སེམས་བཟུང་བ་ཅུང་ཟད་དཀའ་ལ། མོ་བདེ་ནི་དེ་བས་ཆགས་ཤུགས་དང་བདེ་ཟུག་ཆུང་བས་བཟུང་སླ་ཞིང་། མ་ནིང་གི་བདེ་བས་ཀྱང་ཤུགས་དང་ཟུག་ཆུང་བས་བཟུང་བདེ་བ་སྟེ། དེ་དག་གཏུམ་མོའ་ཞུ་བདེ་ཡིན་ཡང་རླུང་དབུ་མར་ཚུད་པ་དང་ཐིམ་པའི་ཞུ་བདེ་ནི་མིན་ལ་དེ་ནི་འོག་ཏུ་འཆད་དོ། །གཉིས་པ་ནི། འཁོར་ལོ་བཞི་མ་སྒོམ་པ་སོགས་ཕལ་ཆེར་ལ་བྱང་སེམས་དངོས་སུ་མི་འཕོ་བས་དུད་འགྲོའི་འགྱུར་བ་བཞི་དང་དྲུག་སྐོར་གྱིས་ཆོག་ལ། བྱང་སེམས་ཞུ་སླ་བ་དག་ལ་བོགས་འདོན་འགའ་ཞིག་གིས་བྱང་སེམས་འཕོ་བའང་སྲིད་དེ། ཐིག་ལེ་ཐིག་ལེའི་འཁྲུལ་འཁོར་དག་གིས་བྱང་སེམས་འཛིན་འདྲེན་བཀྲམ་གསུམ་བྱ་དགོས་པས། དུད་འགྲོའི་འགྱུར་བ་བཞི་དང་ཐིག་ལེའི་འཁྲུལ་འཁོར་ཉི་ཤུ་པ་ལ་གནད་དུ་བསྣུན་ཞིང་མཐར་དྲུག་སྐོར་ཡང་བྱའོ། ༈ །གསུམ་པ་མི་རྟོག་པ་བོགས་དབྱུང་ལ་གཉིས། གནས་ལུགས་སྟོང་ཉིད་ཀྱི་ལྟ་བ་བསྐྱེད་པ་དང་། བདེ་སྟོང་གི་ཏིང་ངེ་འཛིན་སྐྱོང་ཚུལ་ལོ། །དང་པོ་ནི། སྐབས་འདིར་ཁྲིད་རིམ་ཕལ་ཆེར་དུ་སྔར་གྱི་བདེ་བའི་ངོ་བོ་དང་སེམས་ཉིད་ཀྱི་ངོ་བོ་དང་རྣམ་རྟོག་གང་ཤར་གྱི་ངོ་བོ་བལྟས་ལ། ཐམས་ཅད་སྐྱེ་འགག་གནས་གསུམ་དང་
</div>
<div class="folio"><span class="shoglhe">༢༧༠</span>བྲལ་བ་སྟོང་པ་ཉིད་དུ་ཤེས་པར་བྱས་ནས་གཉུག་མའི་སེམས་རྒྱུན་བསྲིངས་ཏེ་བསྒོམ་ཞེས་དང་། བདེ་བ་སྒོམ་པའི་སྐབས་སུ་བདེ་སྟོང་དབྱེར་མེད་ཀྱི་ཉམས་མྱོང་སྐྱོང་ཞེས་པ་ལྟ་བུའི་མདོར་བསྡུས་ཙམ་ལས་མི་འབྱུང་བ་ནི། སེམས་དངོས་པོའ་གནས་ལུགས་ཀྱི་རྟོགས་པ་ཡོད་པ་ཞིག་ལ་དགོངས་ཏེ། རྟོགས་པ་མེད་པར་ངོ་བོ་མི་མཐོང་ཞིང་ཐམས་ཅད་སྟོང་ཉིད་དུ་མི་ཤེས་པ་དང་བདེ་སྟོང་དབྱེར་མེད་དུ་མི་འཆར་བས་སོ། །དེས་ན་ལས་དང་པོ་བདག་ཀྱང་གཏུམ་མོའ་སྒོམ་རིམ་ལ་བརྟེན་ནས་གནས་ལུགས་ཀྱི་ལྟ་བ་རྙེད་པར་བྱ་བ་དང་། དགའ་བཞི་བདེ་སྟོང་གི་ཉམས་མྱོང་ལ་ངེས་པ་རྙེད་པར་བྱ་བའི་ཕྱིར་ཞིབ་ཆ་བརྗོད་ན་ལེགས་པར་མཐོང་ངོ་། །དེ་ལ་སྔར་གྱི་དམིགས་པ་རྣམས་ཐུན་གྱི་ཕྱེད་དམ་སུམ་གཉིས་སུ་བསྐྱང་། དེ་ནས་ལུས་གནད་སྔར་ལྟར་བྱས་ལ་དངོས་སུ་འཇམ་རླུང་གི་སྦྱོར་བ་བསྟེན་ཞིང་རྩ་རླུང་ཐིག་ལེ་སོགས་ཡིད་ལ་མི་བྱ་བར་མི་རྟོག་པ་བསྒོམ་པར་བྱ་སྟེ། དེའི་ཚུལ་ནི་སྔར་གྱི་དམིགས་པ་རྣམས་ཟིན་ཞིང་བརྟན་ན་སེམས་ཅུང་ཟད་ཟིན་པ་ཡིན་ལ། འོན་ཀྱང་ཕྱི་རོལ་དུ་རྡེའུ་ཤིང་བུ་དང་ནང་དུ་རླུང་བགྲང་བ་དང་དགང་བ་དང་རྟེན་མེད་གཏད་མེད་དུ་སེམས་འཛིན་པ་སོགས་ཅི་རིགས་པས་རྟོག་མེད་ཀྱི་གནས་པ་བཙལ། དེ་ཉིད་བསྒྲིམ་པ་དང་གློད་པ་ལས། མཚན་མེད་ཀྱི་ཞི་གནས་སྐྱོན་མེད་བརྟན་པོ་བསྒྲུབ། དེ་ནས་དེའི་ངང་ནས་སེམས་ཀྱི་ངོ་བོ་ལ་བལྟས་ཏེ་དབྱིབས་དང་ཁ་དོག་གནས་དང་རྟེན་ངོས་བཟུང་རྣམ་འགྱུར་སོགས་བརྟགས་ལ་སེམས་ཀྱི་ངོ་བོ་ངོས་བཟུང་མེད་བཞིན་དུ་རང་རིག་པའི་གསལ་སྟོང་སིང་ངེ་བ་ལ་སྒྲོ་འདོགས་བཅད། དེ་བཞིན་དུ་རྣམ་རྟོག་གི་འགྱུ་བ་དང་སྣང་བའི་འཆར་སྒོ་ལ་བརྟགས་ཏེ་ངོས་བཟུང་མེད་པའི་རྣམ་རྟོག་སྟོང་འགྱུ་སྣང་བ་སྟོང་སྣང་ལ་སྒྲོ་འདོགས་བཅད། དེ་ནས་སེམས་གནས་པ་དང་འགྱུ་བའི་བྱུང་གནས་འཕྲོ་གསུམ་གྱི་རྩ་བ་བཅད་དེ་གང་ཤར་རིག་པ་སྐྱེ་མེད་དུ་མྱོང་བ་བསྐྱེད་ལ་ལྷན་གཅིག་སྐྱེས་པ་གསུམ་ངོ་འཕྲོད་པར་བྱ། དེ་ནས་ཐུན་གྱི་
</div>
<div class="folio"><span class="shoglhe">༢༧༡</span>ཕྱེད་དམ་སུམ་ཆར་འཇམ་རླུང་དང་བཅས་ཏེ་སེམས་ཀྱི་ངོ་བོ་ལ་མ་ཡེངས་པར་རྩེ་གཅིག་ཏུ་མཉམ་པར་བཞག །ཐུན་མཚམས་སུ་མ་ཡེངས་པའི་དྲན་པས་རྣམ་རྟོག་དང་སྣང་བ་ལམ་དུ་ཁྱེར་བར་བྱ་སྟེ་ཞིབ་པར་ཁོ་བོས་བྱས་པའི་ཕྱག་ཆེན་གྱི་ཁྲིད་ཆེན་དུ་ཤེས་པར་བྱའོ། །གཉིས་པ་ནི། གནས་ལུགས་སྟོང་པ་ཉིད་ཀྱི་ལྟ་བ་རྒྱུད་ལ་སྐྱེས་ནས་གཏུམ་མོའ་ཉམས་ལེན་གྱི་རྩ་བ་དགའ་བཞིའི་ཉམས་བདེ་སྟོང་དུ་སྐྱོང་བ་ཉིད་ཡིན་ཏེ། འདི་ཉིད་རྩ་རླུང་ཐིག་ལེ་གསུམ་གའི་གནད་བཅིངས་ནས་སེམས་ལྷན་སྐྱེས་གཏན་ལ་དབབ་པར་བྱེད་པ་ཐབས་ལམ་ཕོ་ཉ་ལྟ་བུའི་གདམས་པ་ཡིན་པས་འདིས་མྱུར་དུ་གྲོལ་བར་བྱེད་ཅིང་རྟོགས་པ་ལ་བོགས་འབྱིན་པས་སོ། །དེ་ལ་ལུས་གནད་སོགས་ཐམས་ཅད་བདེ་བ་བོགས་དབྱུང་གི་སྐབས་ལྟར་ལས། སྔར་གྱི་དམིགས་པ་བདེ་བ་ལ་མྱོང་བ་གང་སྐྱེས་པ་ཞིག་གིས་ཞུ་བདེ་བསྐུལ་ཏེ་གཏུམ་མོའ་མེ་དྲོད་ཀྱིས་བྱང་སེམས་ཞུ་བདེ་སྤྱི་བོའ་རྩ་འདབ་ཐམས་ཅད་གང་བར་བསམ་ཞིང་། སེམས་སྤྱི་བོའ་འཁོར་ལོའ་དབུས་སུ་རྩེ་གཅིག་ཏུ་གཏད་ནས་སུ་བདེ་བ་སྐྱེད་དེ་ཡུལ་སྣ་ཚོགས་ལ་འཇུག་པའི་རྣམ་པར་རྟོག་པ་རགས་པ་འགགས་པ་ན་དགའ་བའི་བདེ་བ་ངོས་བཟུང་ལ། ཉམས་མྱོང་བདེ་བ་དང་བཅས་པ་བདེ་བའི་ངོས་བཟུང་མེད་ཅིང་སྟོང་པ་རང་རིག་ཅིང་གསལ་བ་བདེ་སྟོང་ཟུང་འཇུག་ཕྱག་རྒྱ་ཆེན་པོའ་ངང་དུ་སྐད་ཅིག་ཀྱང་མ་ཡེངས་པར་བསྐྱང་ངོ་། །དེ་བཞིན་དུ་བྱང་སེམས་ཀྱིས་མགྲིན་པའི་རྩ་འདབ་ཡན་གང་བར་བསམ་ཞིང་སེམས་མགྲིན་པའི་འཁོར་ལོའ་དབུས་སུ་རྩེ་གཅིག་ཏུ་གཏད་ནས་ཞུ་བདེ་ཆེར་བསྐྱེད་དེ་རྟོག་པ་ཕྲ་བ་ཕལ་ཆེར་འགགས་པ་ན་མཆོག་དགའི་བདེ་བ་ངོས་བཟུང་བ་སོགས་དང་། སྙིང་གའི་རྩ་འདབ་ཡན་གང་བར་བསམ་ཞིང་སེམས་སྙིང་གའི་འཁོར་ལོའ་དབུས་སུ་རྩེ་གཅིག་ཏུ་གཏད་ནས་ཞུ་བདེ་ཆེས་ཆེར་བསྐྱེད་དེ་རྟོག་པ་མཐའ་དག་འགགས་པ་ན་ཁྱད་དགའི་བདེ་བ་ངོས་བཟུང་བ་སོགས་དང་། ལྟེ་བའི་རྩ་འདབ་
</div>
<div class="folio"><span class="shoglhe">༢༧༢</span>ཡན་གང་བར་བསམ་ཞིང་སེམས་ལྟེ་བའི་འཁོར་ལོའ་དབུས་སུ་རྩེ་གཅིག་ཏུ་གཏད་ནས་ཚད་མེད་པའི་ཞུ་བདེ་བསྐྱེད་དེ་རྟོག་པ་ཐམས་ཅད་འགགས་པ་ན་ལྷན་ཅིག་སྐྱེས་དགའ་བདེ་བ་ངོས་བཟུང་བ་སོགས་བྱ། དེ་ནས་བྱང་སེམས་བཟློག་པ་ནི་གསང་གནས་ཀྱི་རླུང་དྲང་ཞིང་སྟེང་རླུང་ཅུང་ཟད་བཟུང་སྟེ་སེམས་འཁོར་ལོ་སོ་སོའ་དབུས་སུ་གཏད་ནས། ལྟེ་བར་དགའ་བ་སྙིང་གར་མཆོག་དགའ་འགྲིན་པར་ཁྱད་དགའ་སྤྱི་བོར་ལྷན་སྐྱེས་རྣམས་བསྒོམ། མཐར་བྱང་སེམས་ཧྃ་ལ་བསྡུའོ། །འཁོར་ལོ་སྔ་མ་ལ་སྤྱི་བོ་ནས་མགྲིན་པར་བབས་པས་དགའ་བ་སྙིང་གར་མཆོག་དགའ་ལྟེ་བར་ཁྱད་དགའ་གསང་གནས་སུ་བབས་པས་ལྷན་སྐྱེས་ཀྱི་དགའ་བ་བསྐྱེད་ཅིང་། བཟློག་པའི་ཚེ་གསང་གནས་ནས་ལྟེ་བར་ལོག་པས་དགའ་བ་སྙིང་གར་མཆོག་དགའ་སོགས་བསྒོམ་མོ། །དེ་ནས་ཐུན་གྱི་མཇུག་ཏུ་འཇམ་རླུང་བཟུང་སྟེ་རྩ་རླུང་ཐིག་ལེ་གང་ཡང་ཡིད་ལ་མི་བྱེད་པར་མཆོག་གི་གཏུམ་མོ་རླུང་སེམས་གཉིས་མེད་ཀྱི་ངོ་བོ། །ཕྱག་རྒྱ་ཆེན་པོ་ལ་སྐད་ཅིག་ཀྱང་མ་ཡེངས་པར་མཉམ་པར་གཞག་ཅིང་། རྗེས་ཤེས་དང་རྗེས་སྣང་ཐམས་ཅད་བདེ་སྟོང་གི་དྲན་པས་རྒྱུན་ཆགས་སུ་བསྐྱང་སྟེ་སྣང་སྲིད་ཐམས་ཅད་བདེ་སྟོང་གི་ལམ་དུ་སློང་བར་བྱའོ། །རྩ་འཁོར་རྣམས་ཀྱི་དབུས་སུ་སེམས་གཏོད་པ་ནི་རླུང་སེམས་འཇུག་པ་གཅིག་པས་དེ་དག་ཏུ་རླུང་འདུ་བའི་ཐབས་ཁྱད་པར་ཅན་ཡིན་ལ། རླུང་འདུས་པས་དེར་བྱང་སེམས་བརྟན་པར་བྱེད་ཅིང་དགའ་བཞིའི་ཡེ་ཤེས་འཆར་བར་བྱེད་པ་དང་། གཞན་ཡང་སྒྱུ་ལུས་སོགས་ཀྱི་ལམ་འོག་ཏུ་འཆད་པ་རྣམས་ལ་མེད་མི་རུང་གི་གནད་མང་དུ་ཡོད་དོ། །དེ་ལྟར་བསྒོམས་པས་དང་པོར་སྔར་བཤད་པའི་གཏུམ་མོའ་དྲོད་ཀྱིས་བྱང་སེམས་ཞུ་ནས་བབས་པ་ལས་བདེ་བ་རིམ་པས་སྐྱེས་པ་ལ་ལྟ་བས་རྒྱས་བཏབ་པ་ལྟ་བུའི་དགའ་བཞིའི་ཡེ་ཤེས་རྗེས་མཐུན་པ་ཙམ་ལས་མི་འབྱུང་ཡང་། དེའི་ཉམས་བདེ་སྟོང་དུ་བསྐྱངས་ནས་སྦྱངས་པའི་སྟོབས་ཀྱིས་རླུང་དབུ་མར་ཚུད་དེ་བྱང་སེམས་ཞུ་བ་རིམ་གྱིས་གནས་རྣམས་སུ་བབས་པ་ལས་དགའ་བཞི་
</div>
<div class="folio"><span class="shoglhe">༢༧༣</span>ཇི་ལྟ་བ་འཆར་ཞིང་ངོས་ཟིན་ལ། དེ་ནས་རིམ་པས་རླུང་དབུ་མར་ཐིམ་པ་ལས་དགའ་བཞིའི་བདེ་བ་དང་སེམས་ཀྱི་ངོ་བོ་སྟོང་ཉིད་དབྱེར་མེད་དུ་འཆར་ཞིང་ངོས་ཟིན་པ་སྟེ་དགའ་བཞིའི་ཡེ་ཤེས་ཡིན་ནོ། །དེ་ལ་ཡང་དང་པོར་སྟོང་པ་ཉིད་དང་ཡུལ་ཡུལ་ཅན་གྱི་གཉིས་སྣང་ཕྲ་མོ་དང་བཅས་པ་དཔེའི་ཡེ་ཤེས་དང་། མཐར་དེ་ཉིད་གོང་འཕེལ་དུ་གྱུར་ནས་ཡུལ་ཡུལ་ཅན་དབྱེར་མེད་པའི་དོན་གྱི་ཡེ་ཤེས་གཉིས་འབྱུང་ངོ་། །མས་བརྟན་གྱི་དགའ་བཞི་ནི་ཡས་བབས་ཀྱི་དགའ་བཞི་ཇི་ལྟ་བ་སྐྱེས་ནས་བྱང་སེམས་བརྟན་པ་ན་རིམ་པས་འཆར་བར་བཤད་ཅིང་། དགའ་བཞི་རེ་རེ་ལའང་ནང་ཚན་དུ་བཞི་བཞི་སྟེ་བཅུ་དྲུག་འབྱུང་བར་བཤད་པས་ཕྲ་བའི་གནས་སོ། ༈ །བཞི་པ་ངོ་སྤྲད་དེ་ཉམས་མྱོང་བསྐྱང་ཚུལ་ལ་གཉིས། གཏུམ་མོའ་རྟོགས་པ་ངོ་སྤྲད་པ་དང་། སྐྱོན་སེལ་ཞིང་སྐྱོང་ཚུལ་བཤད་པའོ། །དང་པོ་ནི། སྔར་བཤད་པ་དེ་དག་ལས་གཏུམ་མོའ་རྟོགས་པ་དངོས་གཞི་ནི་རྩ་རླུང་ཐིག་ལེའི་གནད་བཅིངས་ཏེ་དགའ་བ་བཞི་ལ་སོགས་པའི་ཞུ་བདེ་བསྐྱེད་ནས། ཉམས་མྱོང་བདེ་བའི་ངོ་བོ་གསལ་ལ་ངོས་བཟུང་མེད་པ་བདེ་སྟོང་ཟུང་འཇུག་གི་ཏིང་ངེ་འཛིན་ཉིད་ཡིན་ཏེ། གཞན་རྣམས་དེ་སྐྱེད་པར་བྱེད་པའི་ཐབས་སམ་ཡན་ལག་ལྟ་བུ་ཡིན་པས་སོ། །དེ་ལ་གཏུམ་མོ་ཞེས་པའི་སྒྲ་དོན་ནི་སྤང་བྱ་ཉོན་མོངས་པའི་ཚོགས་འཇོམས་པ་ལ་དཔའ་ཞིང་གཏུམ་པ་དང་། བདེ་སྟོང་གཉིས་མེད་ཀྱི་ཡེ་ཤེས་སྟེར་བར་བྱེད་པའི་དཔའ་མོ་ཡིན་པས་ན་གཏུམ་མོ་ཞེས་བྱ་ལ། བྱེད་ལས་ནི་ཡང་དག་པའི་ཡེ་ཤེས་ཀྱི་མེས་ཀུན་རྟོག་གི་འཆིང་བའི་བུད་ཤིང་སྲེག་པར་བྱེད་ཅིང་། བྱེ་བྲག་ཏུ་བསྐྱེད་རིམ་ཕྱིའི་གཏུམ་མོས་བགེགས་རིགས་སྟོང་ཕྲག་བརྒྱད་བཅུ་འཇོམས། སྲོག་རྩོལ་ནང་གི་གཏུམ་མོས་ནད་རིགས་བཞི་བརྒྱ་རྩ་བཞི་འཇོམས། འབར་འཛག་གསང་བའི་གཏུམ་མོས་ཉོན་མོངས་བརྒྱད་ཁྲི་བཞི་སྟོང་འཇོམས། བློ་བྲལ་དེ་ཁོ་ན་ཉིད་ཀྱི་གཏུམ་མོས་ལྷན་སྐྱེས་
</div>
<div class="folio"><span class="shoglhe">༢༧༤</span>ཀྱི་ཡེ་ཤེས་རྟོགས་པར་བྱེད་པའམ། ཡང་ན་ཕྱི་དྲོད་ཀྱི་གཏུམ་མོས་བགེགས་འཇོམས། ནང་བདེ་བའི་གཏུམ་མོས་ནད་སེལ། གསང་བ་མི་རྟོག་པའི་གཏུམ་མོས་ཉོན་མོངས་ཞི། ཟུང་འཇུག་དེ་ཁོ་ན་ཉིད་ཀྱི་གཏུམ་མོས་ཡེ་ཤེས་རྟོགས་པར་བྱེད་པའོ། །གཉིས་པ་ནི། གཏུམ་མོའ་དུས་གསུམ་དུ་གེགས་ཀྱི་གཙོ་བོ་དྲེད་བཞིའི་དབང་དུ་མི་བཏང་བར་ཉམས་ལེན་གྱི་གོ་ཆ་ཆེ་དགོས་ཏེ། དེ་ལ་གཏུམ་མོ་སྡུག་བསྔལ་གྱི་དུས་ཞེས་པ་ནི། དང་པོར་ལུས་དང་རྩ་མ་བྱང་བས་ན་ཚ་ཟུག་གཟེར་འབྱུང་ལུས་སྟོབས་འཆོར་ཞིང་གུད་ནད་རོ་ཡོད་ན་ལྡང་། རླུང་མ་བྱང་བས་རླུང་དུས་སུ་མི་ཁེགས་ཐང་ཆད། ཐིག་ལེ་གནས་སུ་མ་བསྐྱོབ་བས་སེམས་མི་གསལ་ཞིང་ཉམས་ཆུང་། དམིགས་པ་མ་ཟིན་པས་སེམས་འཚུབ་ཅིང་གཏན་ལ་མི་ཕེབས། སྒོམ་པའི་གནད་མ་ཤེས་པས་རྩ་རླུང་ཐིག་ལེའི་གེགས་སྐྱོན་འབྱུང་། དེ་ལྟར་ལུས་སེམས་ལ་སྡུག་བསྔལ་གྱིས་མནར་བས་གཏུམ་མོའ་ཉམས་ལེན་མི་ནུས་པ་ནི་ན་ཚ་སྡུག་བསྔལ་ཉམས་ལེན་གྱི་དྲེད་ཅེས་བྱ་སྟེ། དེའི་ཚེ་འཁོར་བའི་སྡུག་བསྔལ་མཐའ་དག་བསམས་ལ་སྐྱོ་ཤས་བསྐྱེད། དེ་ལས་ཐར་པ་ཟུང་འཇུག་རྡོ་རྗེའི་སྐུ་སྒྲུབ་པ་ལ་དཀའ་སྤྱད་དང་སྙིང་རུས་དགོས་པའི་དཔལ་བསྐྱེད། གྲུབ་ཐོབ་གོང་མའི་རྣམ་ཐར་བསམས་ལ་འབད་པ་ཆེན་པོས་བསྐྱང་ངོ་། །ཡང་དཀའ་ཐུབ་ལ་སོགས་པས་ལུས་ཟུངས་ཧ་ཅང་ཞན་ནས་སྒོམ་སྐྱེད་མི་འབྱུང་བར་སྒོམ་དང་སྣ་སུན་ཁྱེར་བ་ནི་བཟའ་མེད་བརྩོན་འགྲུས་སྒོམ་གྱི་དྲེད་ཅེས་བྱ་སྟེ། དེའི་ཚེ་ཟས་བཅུད་ཅན་བསྟེན་ཞིང་དུབ་བསང་བྱས་ཏེ་བསྐྱང་ངོ་། །གཏུམ་མོ་འདོད་ཆགས་ཀྱི་དུས་ཞེས་པ་ནི། རྩ་རླུང་བྱང་བས་ལུས་འབོལ། །་འཕེལ་བས་དྲོད་འབར། །བྱང་སེམས་གཡོས་པས་བདེ་བ་འབྱུང་། ཁམས་རྒྱས་པས་འདོད་ཆགས་ཤིན་ཏུ་ཆེ་བ་སྐྱེ། དེའི་དུས་གཉེན་པོ་ཞན་ནས་བྱང་སེམས་མ་བསྲུངས་པའམ་དངོས་སམ་རྨི་ལམ་དུ་བྱང་སེམས་ཟག་པ་འབྱུང་བ་ནི་ཐིག་ལེ་ཉམས་པ་བདེ་དྲོད་ཀྱི་དྲེད་ཅེས་བྱ་སྟེ། དེའི་ཚེ་
</div>
<div class="folio"><span class="shoglhe">༢༧༥</span>སོ་ཐར་གྱིས་སྲུང་སེམས་ལ་འབད་ཅིང་ཆགས་ཡུལ་མི་སྡུག་པར་བསྒོམས་ལ་རིང་དུ་སྤང་། འདོད་ཆགས་ཀྱི་ངོ་བོ་ལ་བལྟ་ཞིང་ཞེན་པ་བཟློག །བྱང་སེམས་ཉམས་ན་སྤྱིར་ཏིང་ངེ་འཛིན་གྱི་ཡོན་ཏན་མཐའ་དག་མི་སྐྱེ་ཞིང་བྱེ་བྲག་ཏུ་གཏུམ་མོའ་ཡོན་ཏན་གྱི་རྩ་བ་ཆད་པས་བྱང་སེམས་བསྲུང་བ་ལ་བསྒྲིམ་ཞིང་ཐིག་ལེའི་འཁྲུལ་འཁོར་རྣམས་ལ་བརྩོན་པར་བྱའོ། །གཏུམ་མོ་ཡོན་ཏན་གྱི་དུས་ཞེས་པ་ནི། རྩ་རླུང་ཐིག་ལེ་ལས་སུ་རུང་བས་སེམས་ལ་བདེ་གསལ་མི་རྟོག་པའི་ཉམས་མྱོང་བཟང་པོ་འཆར། ལུས་ལ་རྩ་རླུང་ཐིག་ལེའི་ཡོན་ཏན་མཐའ་དག་སྐྱེ། དེའི་དུས་ཉམས་མྱོང་གཞན་ལ་བཤད་པ་དང་དམ་ཚིག་ཉམས་ཆགས་ལ་བརྟེན་ནས་ཡོན་ཏན་ཡལ་བའམ་སྐྱེད་མེད་པ་བྱུང་ན་ཉམས་བཤད་དམ་ཉམས་ལྟུང་བའི་དྲེད་ཅེས་བྱ་སྟེ། དེའི་ཚེ་ཉམས་སྣང་ལ་མ་ཞེན་པར་གནས་ལུགས་རྗེན་པར་བསྐྱང་། རྩ་རླུང་གི་རྟགས་འཇའ་ཚོན་དང་འདྲ་བར་བསམ་ཞིང་བླ་མ་མིན་པ་ལ་གསང་། ཉམས་ཆགས་བྱུང་ན་རྡོ་རྗེ་སེམས་དཔའི་སྒོམ་བཟླས་ཀྱིས་བསྐང་ཞིང་བླ་མ་ལ་དབང་ཞུ་བ་དང་རང་ཉིད་དབང་བླང་བ་སོགས་ཀྱིས་གསོ། །ལོངས་སྤྱོད་དང་སྙན་གྲགས་དགོས་མེད་དུ་ཐག་བཅད་ལ་ཞེན་པ་གསུམ་བཏང་ཞིང་སྒྲུབ་པའི་རྒྱལ་མཚན་བཙུག་པར་བྱའོ། །འདི་དག་གི་ཚེ་ཉམས་ལེན་གྱི་གནད་མ་འཆུགས་པར་རིམ་པས་བསྒོམ་པ་ལ་གེགས་སྐྱོན་ཆེར་མི་འབྱུང་ཡང་། སྐལ་བ་ཞན་པ་དག་དང་རླུང་འཁྲུལ་འཁོར་སོགས་དྲགས་ཐལ་བ་དག་ལ་རྩ་རླུང་ཐིག་ལེའི་གེགས་འབྱུང་བ་ལ་སྲིད་པས་དེ་སེལ་བའི་ཐབས་ཅི་གཏུམ་མོའ་དམར་ཁྲིད་ལས་ཤེས་པར་བྱའོ། །ཡུན་དུ་བསྒྲུབ་པར་བྱ་བ་གཏུམ་མོའ་དམ་ཚིག་ལ། དྲོད་ཀྱི་དམ་ཚིག་ཏུ་རླུང་ཐུན་དང་ལུས་སྦྱོང་མ་ཆག་པ་བྱ། གྲང་བ་ཡིད་ལ་མི་བྱ་ཞིང་མི་དམིགས་ཡང་ཡང་དྲན་པར་བྱ། གྲང་ཡང་སྐྱི་ཅན་དང་བེམ་པོ་སོགས་མི་གྱོན་དྲོ་ཡང་གཅེར་བུ་མི་བྱ། མེ་ལ་སོགས་པ་ལ་ཕུས་མི་འདེབས་ཤིང་ཟས་སྐོམ་གྲང་མོ་མི་བསྟེན་པ་སོགས་བྱ། བདེ་བའི་
</div>
<div class="folio"><span class="shoglhe">༢༧༦</span>དམ་ཚིག་ཏུ་བྱང་སེམས་མ་ཉམས་པར་བསྲུང་ཞིང་སྒ་གཡེར་ཟྭ་ཚེ་དང་སྒོག་ཤ་རུལ་ཉ་ཤ་ཆང་ཚ་སྐྱུར་ལན་ཚྭ་ཆེས་པའི་ཟས་སྐོམ་སྤང་བ་སོགས་བྱ། བདེ་དྲོད་གཉིས་ཀའི་དམ་ཚིག་ཏུ་མེ་དང་ཉི་མ་ལ་ཡུན་རིང་དུ་མི་སྡོད། སྟན་མེད་དང་ས་རླན་ལ་མི་སྡོད་ཅིང་རྐང་རྗེན་མི་བྱ། ཉིན་གཉིད་དང་རྡུལ་ཐོན་པའི་བྱ་ལས་སོགས་སྤང་། མི་རྟོག་པའི་དམ་ཚིག་ཏུ་དབེན་པ་བསྟེན་ཞིང་སྣང་ཤས་སྤང་བ་སོགས་བྱ་བར་བཤད་དོ། ༈ །ལྔ་བ་རྟགས་དང་ཡོན་ཏན་འཆར་ཚུལ་ལ་གཉིས། རྟགས་འཆར་ཚུལ་དང་། ཡོན་ཏན་སྐྱེ་ཚུལ་ལོ། །དང་པོ་ནི། སྤྱིར་རྩ་རླུང་ཐིག་ལེ་སྒོམ་པ་ལ་དབང་པོའ་རིམ་པ་དང་སྔོན་བསགས་ཀྱི་ཁྱད་པར་ལ་བརྟེན་ནས། རྟགས་ཀྱི་རིམ་པ་མ་བྱུང་བར་ཡོན་ཏན་སྐྱེ་བ་དང་རྟགས་སྣང་ངེས་མེད་དུ་འཆར་བ་དང་རྟགས་རིམ་ཅན་དུ་འབྱུང་བ་སྣ་ཚོགས་ཡོད་ཀྱང་། འདིར་ཕྱི་མ་ལྟར་བརྗོད་ན་དབྱེ་བ་ཤེས་པར་འགྱུར་བས་དེ་ལྟར་བཤད་པར་བྱའོ། །དེ་ལ་དང་པོར་རླུང་འབྱོངས་པའི་རྟགས་དང་བདེ་དྲོད་འབར་བའི་རྟགས་རྣམས་སྔར་བཤད་ཟིན་ལ། དེ་ནས་ཉམས་སུ་བླངས་པས་རྩ་འཁོར་ལོ་ལྔར་ཉོན་མོངས་པ་ལྔའི་རྩ་མདུད་ཡེ་གེའི་གཟུགས་ལྟ་བུ་གནས་པར་རླུང་སེམས་འདུས་པས་འདོད་ཆགས་ལ་སོགས་པའི་ཉོན་མོངས་པ་ལྔ་ཆེར་སྐྱེ་ཞིང་། བར་ཆད་ཀྱི་བདུད་དང་གནོད་བྱེད་ཀྱི་བགེགས་དང་སྡང་བྱེད་ཀྱི་དགྲ་ལ་སོགས་པའི་རྣམ་པར་རྟོག་པ་ཆེར་རྒྱས་པ་ཞིག་འབྱུང་། དེ་ནས་ནད་དང་གདོན་གྱི་རྩ་གནས་རྣམས་སུ་རླུང་སེམས་འདུས་པས་ནད་མཐའ་དག་ལྡང་བ་དང་དངོས་སམ་རྨི་ལམ་སུ་འདྲེ་གདོན་གྱི་སྣང་བ་སྣ་ཚོགས་འཆར་ཞིང་སེམས་ལ་ཁུ་འཕྲིག་འབྱུང་། དེ་ནས་རིགས་དྲུག་གི་རྩ་ཡིག་སོགས་སུ་རླུང་སེམས་འདུས་པས་དངོས་སམ་རྨི་ཉམས་སུ་རིགས་དྲུག་ཅི་རིགས་ཀྱི་སྣང་བ་དང་སྡུག་བསྔལ་འཆར་བ་དང་། གཞན་ཡང་ཉམ་ང་བ་ལ་སོགས་པའི་སྣང་བ་སྣ་ཚོགས་པ་འབྱུང་བར་བཤད་དེ། དེ་དག་གི་ཚེ་སྐྱོ་ཤས་དང་ངེས་
</div>
<div class="folio"><span class="shoglhe">༢༧༧</span>འབྱུང་བརྟན་པོས་བསགས་སྦྱང་དང་བྱང་ཆུབ་ཀྱི་སེམས་བསྒོམ་པ་ལ་འབད། རྩ་མདུད་འགྲོལ་བའི་འཁྲུལ་འཁོར་ཅི་རིགས་བྱ་ཞིང་ཉམས་སྣང་ཐམས་ཅད་ལམ་རྟགས་སུ་ཤེས་པར་བྱས་ཏེ་སྤྲོ་བ་བསྐྱེད། གཞན་ཡང་གཉེན་པ་ཅན་གྱི་ལམ་ཁྱེར་དང་གནས་ལུགས་ཀྱི་ལྟ་བས་སྐྱོན་སེལ་བོགས་འདོན་བྱའོ། །དེ་ནས་རྩ་རླུང་ལམ་དུ་བསློངས་ཏེ་ས་ཆུ་མེ་རླུང་ནམ་མཁའི་རླུང་ལྔ་སོ་སོའ་གནས་སུ་ཟིན་པ་དང་དབུ་མར་ཚུད་པས་རིམ་བཞིན། སྣང་བ་དུ་བ་ལྟ་བུ་དང་སྨྲིག་རྒྱུ་དང་སྲིན་བུ་མེ་ཁྱེར་དང་མར་མེ་འབར་བ་དང་། སྤྲིན་མེད་པའི་ནམ་མཁའ་ལྟ་བུའི་ཉམས་འབྱུང་སྟེ་མཚན་རྟགས་ལྔ་དང་། དེ་ནས་རླུང་ལྔ་གནས་སུ་ཟིན་པ་བརྟན་པའམ་དབང་དུ་འདུས་པས་རིམ་བཞིན། ཟླ་ཟེར་དང་ཉི་ཟེར་དང་གློག་གི་ཟེར་དང་འཇའ་ཚོན་དང་ཉི་ཟླ་བསྲེས་པའི་ཟེར་ལྟ་བུའམ། དེ་ལྟ་བུའི་ཐིག་ལེ་འཆར་བ་ཉིན་རྟགས་ལྔ་སྟེ་རྟགས་བཅུ་འཆར་ལ། དེ་ཡང་རླུང་རང་གནས་སུ་ཟིན་པ་ལ་རྟགས་རྣམས་ཅུང་ཟད་མི་གསལ་ཞིང་མི་བརྟན་པ་ལ་དབུ་མར་ཚུད་པ་དང་ཐིམ་པ་ལ་གསལ་ཞིང་བརྟན་པ་འབྱུང་ངོ་། །དེ་ནས་རྩ་རླུང་བྱང་ཆུབ་ཀྱི་སེམས་དྭངས་པ་སྤྱི་བོ་སོགས་འཁོར་ལོ་ལྔའི་གནས་སུ་འདུས་པས་རིམ་བཞིན། སངས་རྒྱས་དཀར་པོ་དང་དམར་པོ་དང་སྔོན་པོ་དང་སེར་པོ་དང་ལྗང་གུའི་ཞིང་ཁམས་མཐོང་བ་དང་། གཞན་ཡང་ཡུལ་ཉེར་བཞི་ལ་སོགས་པའི་རྩ་གནས་བསམ་གྱིས་མི་ཁྱབ་པ་དེ་དང་དེར་རླུང་སེམས་དྭངས་མ་འདུས་པས། ཡི་དམ་གྱི་ལྷ་དང་མཁའ་འགྲོ་ཆོས་སྐྱོང་ལ་སོགས་པ་དང་། སངས་རྒྱས་སྤྲུལ་སྐུ་དང་ཉན་རང་གི་ཞིང་ཁམས་ལ་སོགས་པ་ཅི་རིགས་པ་མཐོང་བ་འབྱུང་བར་བཤད་དེ་དངོས་དང་མི་ཉམས་ལ་སོགས་པར་འཆར་རོ། །གཉིས་པ་ནི། དེ་ལྟར་རྩ་རླུང་བསྒོམས་པས་སྤྱིར་སེམས་ལ་བདེ་གསལ་མི་རྟོག་པའི་ཏིང་ངེ་འཛིན་གྱི་ཡོན་ཏན་དཔག་ཏུ་མེད་པ་འཆར་ཞིང་། ཁྱད་པར་སེམས་ཀྱི་གནས་ལུགས་རིག་པ་སྐྱེ་མེད་རྗེན་པར་རྟོགས་པ་ལྷག་མཐོང་གི་ལྟ་བ་ཕྱིན་ཅི་
</div>
<div class="folio"><span class="shoglhe">༢༧༨</span>མ་ལོག་པ་སྐྱེ། ལུས་ལ་རླུང་ལྔ་རང་གནས་སུ་བརྟན་པའམ་དབང་དུ་འདུས་པའི་ཡོན་ཏན་དུ་རིམ་བཞིན། ལུས་སྲ་ཞིང་བརྟན་པ་དང་སྣུམ་བག་ཆགས་པ་དང་བཀྲག་མདངས་རྒྱས་པ་དང་ཡང་ཞིང་མགྱོགས་པ་དང་ལུས་ཡོད་པ་མི་ཚོར་ཞིང་རྩིག་པ་སོགས་ལ་མི་ཐོགས་པ་འབྱུང་། ཐིག་ལེ་དཀར་དམར་དབུ་མར་ཟིན་པ་བརྟན་པས། ཟླ་བའི་ཡོན་ཏན་ལུས་ལ་གྲིབ་མ་མེད་ཅིང་འོད་གསལ་བ་དང་། ཉི་མའི་ཡོན་ཏན་གཞན་གྱིས་མི་མཐོང་བར་བྱེད་ནུས་པ་དང་། ཀུན་ཏུ་ཁྱབ་པའི་ཡོན་ཏན་རྫུ་འཕྲུལ་མཐའ་དག་སྟོན་ནུས་པ་སྟེ་ཡོན་ཏན་བརྒྱད་སྐྱེ་ཞིང་། གཞན་ཡང་ས་ལ་སོགས་པའི་ཁམས་ལྔ་སོ་སོ་དང་ཆ་མཐུན་པར་རླུང་སེམས་དྭངས་མ་བརྟན་པར་འདུས་པའི་ཡོན་ཏན་དུ་རིམ་བཞིན། ས་རྡོ་གསེར་དུ་བསྒྱུར་བ་དང་། ཆུ་ལ་མི་བྱིང་བར་འགྲོ་བ་དང་། ལུས་ལ་མེས་མི་ཚུགས་ཤིང་དྲོད་ཀྱིས་གངས་རི་འཇུ་བ་དང་། འཇིག་རྟེན་གཞན་དུའང་སྐད་ཅིག་གིས་བགྲོད་པ་དང་། ནམ་མཁར་འཕུར་བ་དང་རི་བྲག་ལ་ཐོགས་མེད་རྒྱུ་བར་ནུས་པ་སོགས་འབྱུང་བར་བཤད་ཅིང་། དེ་དག་རླུང་སེམས་འདུ་ཤུགས་ཆེ་ཆུང་གི་དབང་གིས་ཡུན་རིང་ཐུང་ཅི་རིགས་པར་འབྱུང་སྟེ་འདུ་འཕྲོད་ཞིག་ནས་འབྱུང་བར་མ་བཤད་དོ། །གཞན་ཡང་རྩ་ཁམས་རིག་པ་དྭངས་པས་མངོན་ཤེས་འཆར། ཐིག་ལེ་གྱེན་དུ་བརྟན་པས་ཆུ་བོ་གྱེན་དུ་བཟློག །མེ་རླུང་དབང་དུ་འདུས་པས་ཉི་མ་བརྟོད་ལ་གནོན། རླུང་སེམས་གཅིག་ཏུ་ཆུན་པས་ལྟ་སྟངས་ཀྱིས་ཕ་རོལ་རེངས་པ་སོགས་དང་། རྩས་ནོར་དང་རླུང་གིས་མི་དང་ཐིག་ལེས་མི་མ་ཡིན་དབང་དུ་འདུ་བ་ལ་སོགས་པའི་ཡོན་ཏན་མང་དུ་སྐྱེ་བར་བཤད་དེ། དེ་དག་གི་ཚེ་རྩ་རླུང་གི་ཡོན་ཏན་འཇའ་ཚོན་ལྟར་རང་བཞིན་མེད་པ་ཤེས་པར་བྱས་ལ། ང་རྒྱལ་དང་རློམ་སེམས་མི་བྱ་བར་འཇིག་རྟེན་གྱི་ཆོས་བརྒྱད་སྤངས་ཏེ་མཆོག་གི་གཏུམ་མོ་ཕྱག་རྒྱ་ཆེན་པོ་རིག་པ་རྗེན་པ་ཉིད་མ་ཡེངས་པར་བསྐྱང་སྟེ་གནས་ལུགས་ལ་བོགས་དབྱུང་བར་བྱའོ། །དེ་ནས་མཐར་ཐུག་གི་ཡོན་ཏན་ནི། སེམས་སྐྱེ་མེད་ཕྱག་
</div>
<div class="folio"><span class="shoglhe">༢༧༩</span>རྒྱ་ཆེན་པོའ་ལྷ་བས་གཟུང་འཛིན་གྱི་འཁྲུལ་པ་ཐམས་ཅད་ཡེ་ཤེས་སུ་དག་ནས་འོད་གསལ་ལྷན་ཅིག་སྐྱེས་པའི་ཡེ་ཤེས་ཀྱི་ཀློང་འབྱམས་སུ་འགྱུར་ཞིང་། ལུས་ཀྱི་འཁོར་བའི་རྩ་མདུད་ཐམས་ཅད་གྲོལ་ཏེ་སྒྲིབ་མེད་ཡེ་ཤེས་ཀྱི་རྩར་དག །ལས་ཀྱི་རླུང་ཐམས་ཅད་ཐིམ་སྟེ་སྒྲིབ་བྲལ་ཡེ་ཤེས་ཀྱི་རླུང་དུ་དངས། སྙིགས་མ་ཟག་བཅས་ཀྱི་ཐིག་ལེ་ཐམས་ཅད་སྦྱངས་ཏེ་དྭངས་མ་ཟག་མེད་ཀྱི་བདེ་བར་རྫོགས་ནས། ས་བཅུ་གསུམ་མཐར་ཕྱིན་ཏེ་འཇའ་ལུས་ཟུང་འཇུག་གི་སྐུ་མངོན་དུ་བྱེད་པར་གསུངས་སོ། ༈ །གཉིས་པ་ལམ་གྱི་གཞི་མ་སྒྱུ་ལུས་ཀྱི་གདམས་པ་ལ་བཞི། མ་ཟིན་པ་ཟིན་པར་བྱེད་པ། ཟིན་པ་བརྟན་པར་བྱེད་པ། བརྟན་པ་བོགས་དབྱུང་བ། ངོ་སྤྲད་དེ་ཉམས་མྱོང་བསྐྱང་ཚུལ་ལོ། །དང་པོ་ནི། ཁྱད་པར་གྱི་སྔོན་འགྲོ་རྣམས་བྱ་ཞིང་ཐུན་གྱི་སུམ་ཆར་གཏུམ་མོ་བསྒོམ། དེ་ནས་སེམས་ཅན་ཐམས་ཅད་ཀྱི་དོན་དུ་སྒྱུ་མ་ལྟ་བུའི་ཏིང་ངེ་འཛིན་ལ་བརྟེན་ནས་ལོངས་སྤྱོད་རྫོགས་པའི་སྐུ་ཐོབ་པར་བྱ་སྙམ་དུ་སེམས་བསྐྱེད་ལ། མགྲིན་པའི་རྩ་འཁོར་གྱི་དབུས་སུ་པདྨ་དང་ཉི་ཟླའི་གདན་ལ་བླ་མ་ལོངས་སྐུ་རྡོ་རྗེ་འཆང་དམར་པོ་ཡུམ་དང་བཅས་པ་བསྒོམས་ཏེ་སྒྱུ་ལུས་འབྱོངས་པར་གསལ་བ་དྲག་ཏུ་གདབ་བོ། །ཁ་ཅིག་སྐབས་འདིར་སྒྱུ་མ་གྲོགས་གསུམ་ཞེས་འཁོར་བའི་སྡུག་བསྔལ་བསམས་ཏེ་ཞེན་པ་བཟློག་པ་དང་། མི་རྟག་པ་བསྒོམས་ལ་སྐྱོ་བ་བསྐྱེད་པ་དང་། དཀོན་མཆོག་གསུམ་ལ་སྐྱབས་སུ་འགྲོ་བ་རྣམས་བྱ་བར་འདོད་པ་ནི་སྔོན་འགྲོའི་ཁོངས་སུ་འདུས་ལ། འོན་ཀྱང་འདུས་བྱས་ཐམས་ཅད་མི་རྟག་པར་འཇིག་པའི་ཚུལ་ཞིབ་ཆར་གཞིགས་ནས་སྒོམ་པ་ནི་བདེན་འཛིན་བཟློག་པའི་ཐབས་སུ་འགྱུར་རོ། །དེ་ནས་ཡུལ་སྣང་སྒྱུ་མར་སྦྱང་བ་ནི། ལུས་རྣམ་སྣང་གི་ཆོས་བདུན་བྱས་ལ། སྤྱིར་རི་དང་ཁང་ཁྱིམ་ལ་སོགས་པ་སྣོད་ཀྱི་འཇིག་རྟེན་དང་། མི་དང་དུད་འགྲོ་ལ་སོགས་པ་བཅུད་ཀྱི་སེམས་ཅན་དང་། བྱེ་བྲག་ཏུ་རང་གི་དབང་ཤེས་ལ་སྣང་བའི་གཟུགས་སྒྲ་དྲི་རོ་རེག་བྱའི་
</div>
<div class="folio"><span class="shoglhe">༢༨༠</span>སྣང་བ་ཇི་སྙེད་པ་འདི་དག་འཁྲུལ་ངོར་སྣང་བ་ཙམ་ལས་བདེན་པར་མ་གྲུབ་པ་སྒྱུ་མ་ལྟ་བུར་བསམ་པའོ། །དེ་ཡང་སྒྱུ་མའི་དཔེ་བརྒྱད་ཀྱིས་གཏན་ལ་དབབ་པར་བྱ་བ་ལས། བདེན་པར་མ་གྲུབ་ཀྱང་སྣང་བ་སྒྱུ་མ་དང་རྨི་ལམ་ལྟར་བསམ་པ་ནི། སྒྱུ་མ་མཁན་གྱིས་རྡེའུ་དང་ཤིང་བུ་སོགས་ལ་སྔགས་ཀྱིས་བཏབ་ནས་རྟ་གླང་སོགས་སུ་སྤྲུལ་པའི་ཚེ་བདེན་པར་མ་གྲུབ་ཀྱང་རྣམ་པ་དེ་དག་ཏུ་སྣང་བ་དང་། རྨི་ལམ་ན་མི་དང་དུད་འགྲོ་སོགས་རྨིས་པའི་ཚེ་བདེན་པར་མ་གྲུབ་ཀྱང་དེར་སྣང་བ་ལྟར། སྣོད་བཅུད་ལ་སོགས་པའི་ཡུལ་སྣང་ཐམས་ཅད་དོན་དམ་པར་རང་རང་གི་ངོ་བོར་གྲུབ་པ་མེད་ཀྱང་ཀུན་རྫོབ་འཁྲུལ་པའི་ཤེས་པ་ལ་སོ་སོར་སྣང་བ་ཙམ་དུ་བསམ་པའོ། །རྒྱུ་རྐྱེན་ཚོགས་པའི་རྟེན་འབྲེལ་ལས་བྱུང་བ་བྲག་ཆ་དང་གཟུགས་བརྙན་ལྟར་བསམ་པ་ནི། བྲག་བྱ་སྐྱིབས་ཅན་ལ་སོགས་པ་དང་སྐད་སྒྲོགས་པའི་རྒྱུ་རྐྱེན་ཚོགས་པ་ལས་བྲག་ཆ་འབྱུང་བ་དང་། མེ་ལོང་དྭངས་པ་དང་སྐྱེས་བུའི་གཟུགས་དང་དེ་གཉིས་ཀྱི་བར་དུ་སྒྲིབ་གཡོགས་མེད་པའི་རྒྱུ་རྐྱེན་ཚོགས་པ་ལས་གཟུགས་བརྙན་འཆར་བ་ལྟར། ལས་དང་རྒྱུ་རྐྱེན་སྣ་ཚོགས་འཛོམ་པའི་རྟེན་འབྲེལ་ལས་དཀར་དམར་གྱི་སྣང་བ་སྣ་ཚོགས་འཆར་བ་ཙམ་དུ་བསམ་པའོ། །མི་རྟག་ཅིང་གཡོ་བ་ཟིལ་བ་དང་ཆུ་བུར་ལྟར་བསམ་པ་ནི། དབྱར་གྱི་དུས་རྩྭའི་རྩེ་མོར་ཆུའི་ཟིལ་བ་ཆགས་པ་ཉི་མ་ཤར་མ་ཐག་ཏུ་འཇིག་ཅིང་མི་རྟག་པ་དང་། ཆུ་ལས་ལྦུ་བ་སྐད་ཅིག་གིས་སྐྱེ་ཞིང་སྐད་ཅིག་ལ་ཞིག་ནས་གཡོ་བ་ལྟར། ཡུལ་སྣང་ཐམས་ཅད་སྐད་ཅིག་ཀྱང་མི་རྟག་ཅིང་གཡོ་བའི་ཆོས་ཅན་དུ་བསམ་པའོ། །སྣང་ཡང་རང་བཞིན་མེད་པ་སྨིག་རྒྱུ་དང་འཇའ་ཚོན་ལྟར་བསམ་པ་ནི། ཐང་ཆེན་པོ་ལ་སྨིག་སྒྱུ་འཁྲིགས་པའི་ཚེ་ཆུའི་རྒྱུན་ལྟར་སྣང་ཡང་ཆུའི་རང་བཞིན་དུ་གྲུབ་པ་མེད་པ་དང་། འཇའ་ཚོན་ཁ་དོག་སྣ་ཚོགས་པར་སྣང་ཡང་གདོས་བཅས་ཀྱི་རང་བཞིན་དུ་མ་གྲུབ་པ་ལྟར། ཡུལ་སྣང་བ་དཀར་དམར་སྣ་ཚོགས་སུ་སྣང་ཡང་སོ་སོའ་རང་བཞིན་དུ་གྲུབ་པ་མེད་པར་བསམ་པའོ། །
</div>
<div class="folio"><span class="shoglhe">༢༨༡</span>འདི་དག་ལ་གནས་ལུགས་སྟོང་ཉིད་ཀྱི་ལྟ་བས་ཆོས་ཐམས་ཅད་སྣང་ལ་རང་བཞིན་མེད་པར་གཏན་ལ་ཕེབས་པ་ཡོད་ན་ནི་ཤིན་ཏུ་ལེགས་ལ། གཞན་ནི་དང་པོར་མཉམ་བཞག་སྒྱུ་མ་ལྟ་བུའི་འཛིན་སྟངས་ཀྱིས་ཡུལ་སྣང་ཐམས་ཅད་སྒྱུ་མ་ལྟ་བུར་བསྒོམ་ཞིང་། རྗེས་སྣང་ལ་སོགས་པར་སྒྱུ་མ་ལྟ་བུའི་དྲན་འདུན་གྱིས་མ་ཡེངས་པ་ལ་བསླབས་ཏེ་ཡུལ་སྣང་ལ་ཨ་འཐས་ཀྱི་བདེན་འཛིན་ཞིག་ནས་སྒྱུ་མ་ལྟ་བུའི་ཉམས་དང་ངེས་ཤེས་སྐྱེས་ངེས་སུ་བསྒོམ་པར་བྱའོ། ༈ །གཉིས་པ་ཟིན་པ་བརྟེན་པར་བྱེད་པ་ལ་གཉིས། མ་དག་པའི་སྒྱུ་ལུས་བསྒོམ་པ་དང་། དག་པའི་སྒྱུ་ལུས་བསྒོམ་པའོ། །དང་པོ་ནི། ཐ་མལ་གྱི་ལུས་ངག་ཡིད་གསུམ་སྒྱུ་མར་སྦྱང་བ་སྟེ། དེ་ལ་ལུས་གཟུགས་བརྙན་ལྟར་སྦྱང་བ་ནི། མེ་ལོང་ལ་རང་གི་གཟུགས་བརྙན་འཆར་བར་བྱས་ཏེ་དེ་ལ་ལེགས་པར་བལྟས་ནས། མེ་ལོང་དྭངས་པ་དང་རང་གི་གཟུགས་དང་བར་དུ་སྒྲིབ་གཡོགས་མེད་པའི་ཚོགས་པ་ལས། མེ་ལོང་གི་ནང་དུ་གཟུགས་ཀྱི་རྣམ་པ་སྣང་ཡང་གཟུགས་སུ་མ་གྲུབ་པ་ལྟར། ལས་དང་རྒྱུ་རྐྱེན་ཚོགས་པ་ལས་རང་གི་ལུས་ལྟར་སྣང་ཡང་དོན་ལ་རང་བཞིན་མེད་པ་སྣང་སྟོང་དུ་བསམ་ཞིང་། གཞན་ཡང་སྔར་གྱི་སྒྱུ་མའི་དཔེ་བརྒྱུད་དང་སྦྱར་ཏེ་བསྒོམ་མོ། །དེ་ནས་མེ་ལོང་ནང་གི་གཟུགས་བརྙན་ལ་རེས་མཛེས་པའི་རྒྱན་དང་གོས་ཀྱིས་སྤྲས་ལ་དགའ་བ་འདུག་གམ་བལྟ། རེས་བརྡེག་ཚོག་བྱས་ལ་མི་དགའ་བ་འདུག་གམ་བལྟས་པས། དེ་ལ་དགའ་མི་དགའ་མི་སྣང་བ་ལྟར་རང་གི་ལུས་ལའང་མཛེས་པའི་རྒྱན་དང་གོས་ཀྱིས་སྤྲས་པ་དང་བརྡེག་ཚོག་བྱས་པ་ལ་དགའ་མི་དགའ་མེད་པར་སྒྱུ་མར་སྦྱང་། དེས་མཚོན་ནས་ལུས་ཀྱི་མཛེས་མི་མཛེས་གྲང་དྲོ་བཀྲེས་སྐོམ་ལ་སོགས་པ་སྒྱུ་མར་སྦྱང་ངོ་། །དགའ་མི་དགའ་ལ་སོགས་པ་སེམས་སྣང་ཡིན་ཡང་ལུས་ངག་སྒྱུ་མར་སྦྱང་བའི་སྐབས་སུ་བསྒོམ་པ་ནི་ལུས་ངག་གི་མངོན་ཞེན་བཟློག་པའི་ཕྱིར་དུ་བཤད་པར་སྣང་ངོ་། །དེ་ནས་ངག་བྲག་ཆ་ལྟར་སྦྱང་བ་ནི། སྔར་བཤད་པ་ལྟར་གྱི་རྒྱུ་
</div>
<div class="folio"><span class="shoglhe">༢༨༢</span>རྐྱེན་ལས་བྲག་ཆ་འབྱུང་ཡང་གྲགས་ལ་བདེན་པ་མ་གྲུབ་པ་ལྟར། རང་གཞན་གྱི་ངག་དང་སྒྲའི་རིགས་མཐའ་དག་རྒྱུ་རྐྱེན་ཚོགས་པ་ལས་བྱུང་བའི་སྒྲ་ཙམ་ལས་ངོ་བོ་ཉིད་མེད་པ་གྲགས་སྟོང་དུ་བསམ། དེ་ནས་བྲག་ཆ་འབྱུང་བའི་སར་སོང་ནས་རང་ལ་བསྔགས་པར་བརྗོད་པས་བྲག་ཆའི་སྒྲ་ལའང་བསྔགས་པ་བརྗོད་པ་འབྱུང་སྟེ་དེ་ལ་དགའ་བ་འདུག་གམ་བལྟ། རེས་ངན་སྒྲས་བརྗོད་ལ་དེ་ལ་མི་དགའ་བ་འདུག་གམ་བལྟས་པས་དགའ་མི་དགའ་མི་འོང་བ་ལྟར། རང་གཞན་གྱི་ངག་ཀྱང་གྲགས་ལ་ངོ་བོ་ཉིད་དུ་མ་གྲུབ་པ་བྲག་ཆ་དང་འདྲ་བས་གཞན་གྱིས་བསྟོད་སྨད་བྱས་པ་ལ་དགའ་མི་དགའ་མེད་པར་སྒྱུ་མར་སྦྱང་ངོ་། །དེ་ནས་ཡིད་སྨིག་རྒྱུ་ལྟར་སྦྱང་བ་ནི། སྨིག་རྒྱུ་འཁྲིགས་པའི་ཚེ་ཆུའི་རྒྱུན་ལྟར་སྣང་ཡང་སྣང་ཙམ་ཉིད་ནས་སྨིག་རྒྱུ་ལས་གཞན་དུ་ཆུར་མ་གྲུབ་པ་ལྟར། འཁྲུལ་པའི་རྣམ་པར་རྟོག་པ་ལ་གཟུང་འཛིན་གྱི་སྣང་བ་སྣ་ཚོགས་པ་ཞིག་སྣང་ཡང་སྣང་ཙམ་ཉིད་ནས་འཁྲུལ་སྣང་ལས་གཞན་དུ་གང་ཡང་བདེན་པར་མ་གྲུབ་པར་བསམ་ཞིང་། སེམས་འཁྲུལ་བའི་རྣམ་པར་རྟོག་པ་རང་བཞིན་མེད་གྱུར་སྐད་ཅིག་གིས་གཡོ་བ་སྨིག་རྒྱུ་ལྟར་བསམ་མོ། །གཞན་ཡང་རྣམ་པར་རྟོག་པ་ཐམས་ཅད་སེམས་ཀྱི་རྩལ་དང་སེམས་ཉིད་གདོད་མ་ནས་ངོ་བོ་ཉིད་མེད་པའི་རིག་སྟོང་ཙམ་དུ་ངེས་པར་བྱས་ལ་རྟོག་སྣང་ཐམས་ཅད་རང་བཞིན་མེད་པའི་སྟོང་འགྱུ་སྟོང་སྣང་ཙམ་དུ་བལྟའོ། །དེ་ནས་དགའ་མི་དགའ་སྒྱུ་མར་སྦྱང་བ་ལྟར་རྙེད་མ་རྙེད་དང་གྲགས་མ་གྲགས་དང་བདེ་སྡུག་རྣམས་ཀྱང་སྒྱུ་མ་ལྟ་བུར་གཏན་ལ་ཕབ་ནས་ཆོས་བརྒྱད་མགོ་སྙོམས་ཏེ་དེ་སྲིད་དུ་བསྒོམ་ཞིང་། དབེན་པར་ཆོས་བརྒྱད་མགོ་སྙོམས་པ་ན་མང་པོའ་འདུན་སར་ཕྱིན་ཏེ་རྐྱེན་དང་བསྲེས་པས་དགའ་མི་དགའ་སོགས་འདུག་ན་སླར་ཡང་བསྒོམ་པར་བྱའོ། །ཁ་ཅིག་སྐབས་འདིར་སྒྱུ་མར་སྦྱང་བ་ལྟར། སེམས་ཅན་གཞན་གྱི་ལུས་ངག་ཡིད་གསུམ་ཡང་སྦྱར་བར་བྱེད་པ་ནི། མཉམ་བཞག་ཏུ་སྣོད་བཅུད་ཐམས་ཅད་རང་སེམས་སུ་ངེས་པར་བྱས་ཏེ་སེམས་ཉིད་སྒྱུ་མར་སྦྱང་བའི་ཁོངས་སུ་གཏོགས་ལ། རྗེས་ཤེས་ལ་སོགས་པར་རང་སེམས་ལས་རྒྱུད་གཞན་དུ་སྣོད་བཅུད་ཀྱི་སྣང་བ་འཆར་བའི་ཚེ་ཡུལ་
</div>
<div class="folio"><span class="shoglhe">༢༨༣</span>སྣང་སྒྱུ་མར་བསྒོམ་པ་དང་། སེམས་ཅན་གཞན་གྱི་ཡང་ལུས་གཟུགས་བརྙན་ངག་བྲག་ཆ་ཡིད་སྨིག་རྒྱུ་ལྟར་རྩལ་བཏོན་ནས་བསྒོམས་ན་ནི་དགོས་པ་ཆེའོ། །ཁ་ཅིག་དག་མ་དག་གི་སྒྱུ་ལུས་སྒོམ་པའི་སྐབས་སུ་མེ་ལོང་གི་གཟུགས་བརྙན་ལ་བལྟ་བ་དང་། གཟུགས་བརྙན་རང་ལ་སྦྱར་ཏེ་བསྒོམ་པའི་ཚུལ་ལ་ཡིད་མི་བརྟེན་པ་ནི། འདི་ཉིད་ཀྱི་ཐུན་མོང་མིན་པའི་དགོས་པ་མ་རིག་པར་མཁས་གྲུབ་མང་པོའ་ཕྱག་བཞེས་ཁྱད་དུ་བསད་པའོ། །གཉིས་པ་དག་པའི་སྒྱུ་ལུས་བསྒོམ་པ་ལ་གཉིས། ལྷ་སྐུའི་སྣང་ཆ་བརྟན་པོ་སྒྲུབ་པ་དང་། དེ་ཉིད་སྒྱུ་མ་ལྟ་བུར་བསྒོམ་པའི་ཚུལ་ལོ། །དང་པོ་ནི། རྫོགས་རིམ་ལ་འཇུག་པའི་སྔོན་དུ་བསྐྱེད་རིམ་གསལ་ཞིང་བརྟན་པ་དགོས་པ་དང་། གཏུམ་མོ་སྒོམ་པ་ལའང་ལྷའི་དམིགས་པ་གསལ་བར་དགོས་པ་སོགས་ལ་དགོངས་ནས། ཁྲིད་རིམ་ཕལ་ཆེར་དུ་སྐབས་འདིར་ལྷ་སྐུ་སྒྱུ་མ་ལྟ་བུར་སྒོམ་པའི་ཚུལ་མདོར་བསྡུས་ཙམ་ལས་མི་འབྱུང་ཞིང་། དེང་སང་གི་སྒྲུབ་པ་པོ་དག་ནི་རྫོགས་རིམ་གྱི་སྔོན་དུ་བསྐྱེད་རིམ་ལ་རྩལ་བཏོན་ནས་བསྒོམ་པ་དཀོན་པར་སྣང་ལ། སྒྱུ་མ་ལྟ་བུའི་ལྷ་སྒོམ་པ་ནི་བསྐྱེད་རྫོགས་ཀྱི་ལམ་མང་པོའ་གཞི་ཡིན་པར་མ་ཟད། སྐབས་འདིར་རྩལ་དུ་ཕྱུང་ལ་བསྒོམ་པ་ནི་བར་དོ་ལོངས་སྐུར་ལྡང་བའི་ཐབས་ཀྱི་དངོས་གཞི་ཡིན་པ་དང་། འདི་ལ་ངེས་པ་མ་ཐོན་ན་རྨི་ལམ་གྱི་གདམས་པའི་སྐབས་སུའང་ལྷའི་སྐུར་སྤྲུལ་པ་སོགས་ཀྱི་རྩལ་ནི་མི་ཐོན་པས་ལྷ་སྐུ་སྒྱུ་མའི་སྒོམ་རིམ་ཞིབ་ཆར་བརྗོད་ན་ལེགས་པར་མཐོང་ངོ་། །དེ་ལ་དང་པོར་ལྷ་སྐུའི་རྣམ་པ་གསལ་སྣང་བཏོན་ནས་དེ་ལ་རྐྱེན་མཐའ་དག་གིས་མི་གནོད་པའི་གནས་ཆ་སྒྲུབ་དགོས་པ་ལས། དང་པོར་གསལ་སྣང་འདོན་པ་ནི། རི་མོ་མཁན་མཁས་པས་བྲིས་པའི་ཡི་དམ་གྱི་སྐུ་འགྱིང་ལོག་ཞིག་གི་གཟུགས་བརྙན་མེ་ལོང་ཤིན་ཏུ་དྭངས་པ་ཞིག་གི་ངོས་སུ་འཆར་བར་བྱས་ཏེ་དེ་ལ་བལྟ། འགྱིང་ལོག་མེད་ན་ཇི་ལྟ་བའི་བྲིས་
</div>
<div class="folio"><span class="shoglhe">༢༨༤</span>སྐུ་མེ་ལོང་དུ་འཆར་བར་བྱས་པའི་གཟུགས་བརྙན་སླར་མེ་ལོང་གཞན་ཞིག་ལ་འཆར་བར་བྱས་ཏེ་དེ་ལ་བལྟ། དེ་ཡང་མ་གྲུབ་ན་རས་བྲིས་ཉིད་ལ་བལྟ་ཞིང་། དེ་ལ་དང་པོར་སྐུ་ཡོངས་རྫོགས་ཀྱི་རྣམ་པ་ལམ་མེར་བལྟས་ནས་དེ་ཡིད་ལ་གསལ་བར་འཆར་བར་བྱ་སྟེ། དཔེར་ན་ཡུན་རིང་མོར་མཐོང་བའི་མིའི་བྱད་གཟུགས་ཀྱི་དབྱིབས་ཡིད་ངོར་གསལ་བ་དེར་ལྟར་རོ། །དེ་ནས་རིམ་གྱིས་དབུ་དང་དེའི་ཆ་ཤས་ཀྱི་སྤྱན་དང་ཞལ་ལ་སོགས་པ་ཞིབ་ཏུ་བལྟས་ལ་དེའི་གསལ་སྣང་འདོན། དེ་བཞིན་དུ་སྐུའི་འགྱིང་དང་ཕྱག་ཞབས་ལ་སོགས་པ་དང་། དེ་ནས་ཡུམ་གྱི་གསལ་སྣང་ཡང་དེ་བཞིན་དུ་འདོན་ནོ། །གལ་ཏེ་འགའ་ཞིག་ལ་ཐོག་མ་ཉིད་ནས་རྣམ་པ་ཡོངས་རྫོགས་གསལ་མ་ནུས་ན་སྐུའི་མགྲིན་པ་ཡན་ཙམ་བལྟས་ལ་ཡིད་ངོར་ལམ་གྱིས་འཆར་བར་བྱ། དེ་བཞིན་དུ་རིམ་པས་ཕྱག་དང་ཞབས་ལ་སོགས་པ་དང་པོར་རྣམ་པ་ལམ་མེ་བ་འཆར་བ་བྱས་ལ། དེ་ནས་བྱེ་བྲག་པའི་གསལ་སྣང་རེ་རེ་ནས་འདོན་ནོ། །དེ་ཡང་མདུན་དུ་ལྷ་དེའི་གསལ་སྣང་ཐོན་ངེས་པ་བྱུང་ན་དེ་ནས་རང་དེ་འདྲའི་རྣམ་པར་བསྒོམ་པ་སླ་སྟེ། དཔེར་ན་གར་མཁན་གྱི་རྣམ་འགྱུར་ཡིད་ལ་བརྟན་པ་ན་རང་ལ་དེའི་འགྱུར་བ་འཆར་བ་ལྟར་རོ། །འོན་ཀྱང་བྱེ་བྲག་པའི་གསལ་སྣང་རྣམས་རིམ་གྱིས་བསྒྲུབས་ཏེ་རང་ལྷའི་རྣམ་པར་གསལ་སྣང་འདོན་ཞིང་། དེ་ཡང་གཙུབས་ཤིང་གཙུབས་ནས་མེ་འབྱུང་བར་བྱེད་པའི་ཚུལ་ལྟར་འདོད་པ་བཞིན་གྱི་གསལ་སྣང་མ་ཐོན་བར་དུ་འདུན་པ་དྲག་པོས་ཐུན་མ་ཆག་པར་བསྒོམ་དགོས་སོ། །དེ་ལྟར་བསྒོམས་པས་རབ་བྲིས་སྐུ་བས་རྣམ་པ་གསལ་བ་འབྲིང་བྲིས་སྐུ་དང་མཉམ་པ་ཐ་མ་བྲིས་སྐུ་ལས་ཅུང་མི་གསལ་ཙམ་གྱི་རྣམ་པ་འཆར་བར་འབྱུང་ངོ་། །འདིའི་མན་ངག་ཏུ་རྡོ་རྗེ་སེམས་དཔའ་བསྒོམ་པར་བཤད་པའི་ཚིག་ཟིན་ལ་བརྟེན་ནས་ཁ་ཅིག་འདིར་རྡོར་སེམས་དཀར་པོ་ཁོ་ན་བསྒོམ་པར་འཆད་པ་ནི་སྐབས་མ་ཕྱེད་པ་སྟེ། རྡོར་སེམས་ནི་མཚོན་བྱེད་ཙམ་
</div>
<div class="folio"><span class="shoglhe">༢༨༥</span>ཡིན་པས་འདིར་རང་གི་ཡི་དམ་གང་ཡིན་དེ་བསྒོམ་དགོས་ཤིང་། ཡི་དམ་དེ་ཡབ་ཡུམ་དང་བཅས་པ་ཞིག་བསྒོམས་པ་གནད་ཆེ་བ་ཡིན་ནོ། །དེ་ནས་གནས་བསྒྲུབ་པ་ནི། ལུས་གནད་ཆོས་བདུན་དང་ཁྱད་པར་ལྟ་སྟངས་སྣ་རྩེའི་ཐད་དུ་མི་གཡོ་བར་བྱས་ལ། ལྷའི་རྣམ་པ་ཡོངས་རྫོགས་གསལ་བཏབ་སྟེ་དེའི་གཙུག་ཏོར་ནས་གདན་གྱི་བར་ལ་སེམས་ཀྱི་རྟེན་བཅའ། དེ་ལས་གཞན་དུ་སེམས་སྐད་ཅིག་ཀྱང་མ་ཡེངས་པར་བྱ་ཞིང་གལ་ཏེ་ཡོངས་ན་སྔར་ཡང་མ་ཡེངས་པར་བསྒོམ་མོ། །དེ་ཡང་དང་པོར་རྣམ་པ་ལམ་མེ་བ་ལ་སེམས་མི་བརྟན་བར་དུ་ཧ་ཅང་བསྒྲིམ་པ་དང་བྱེ་བྲག་པའི་གསལ་སྣང་ཆེར་བསྐྱེད་ན་འགའ་ཞིག་ལ་སེམས་རྒོད་དུ་སོང་ནས་གནས་པའི་གེགས་སུ་འགྱུར་བས་སེམས་ཁོང་ལྷོད་པར་བྱ་ཞིང་། ཡང་ཧ་ཅང་གློད་ཆེས་ན་བྱིང་ནས་སེམས་བརྟན་ཡང་ལྷའི་སྐུ་སྣང་ཆ་འགགས་པའམ་མི་གསལ་བ་འབྱུང་བས་དེའི་ཚེ་སེམས་ཅུང་ཟད་ངར་བསྐྱེད་ནས་གསལ་སྣང་འདོན་ཏེ། དེ་ལྟར་བྱིང་རྒོད་ཀྱི་སྐྱོན་སེལ་ཤེས་དགོས་སོ། །དེ་ནས་རྣམ་པ་ལམ་མེ་བ་ལ་སེམས་བརྟན་ན་བྱེ་བྲག་པའི་གསལ་སྣང་ཇེ་ཆེར་བསྐྱེད་དེ་གནས་པ་བསྒྲུབས་ལ། དེ་དག་གསལ་ཞིང་བརྟན་པ་ན་བསྒྲིམ་གློད་སྣ་ཚོགས་བྱས་ཏེ་སྦྱང་ཞིང་སྤྱོད་ལམ་རྣམས་དང་རྐྱེན་ཕྲ་རགས་ལ་བསྲེས་ཏེ་བརྟན་པ་ཐོབ་པར་བྱེད་དོ། །གཉིས་པ་ནི། དེ་ལྟར་ལྷའི་རྣམ་པ་གསལ་ཞིང་བརྟན་པ་ན་དེ་ཉིད་ལྷག་མཐོང་གི་ལྟ་བས་ཟིན་པར་བྱས་ནས་བསྒོམ་དགོས་ཏེ། ལྟ་བས་མ་ཟིན་ན་སྒྱུ་མ་ལྟ་བུར་བློས་བཅོས་པ་ཙམ་ལས་ཇི་ལྟ་བའི་སྒྱུ་མ་ལྟ་བུའི་སྐུར་མི་འགྱུར་ཞིང་། དེས་འཇིག་རྟེན་པའི་དངོས་གྲུབ་ཙམ་མ་གཏོགས་མཆོག་གི་དངོས་གྲུབ་ཐོབ་པར་ཡང་མ་བཤད་དོ། །ལྟ་བས་ཟིན་པར་བྱེད་པ་ནི། ལྟ་བ་ཁྱད་པར་ཅན་མངོན་དུ་གྱུར་པ་དག་ལ་ལྷའི་སྐུར་སྣང་ཙམ་ཉིད་ནས་ངོས་བཟུང་མེད་པའི་སྣང་སྟོང་རང་རིག་ཏུ་འཆར་བས་གསར་དུ་ལྟ་བ་བསྐྱེད་
</div>
<div class="folio"><span class="shoglhe">༢༨༦</span>མི་དགོས་ལ། གཞན་ནི་ལྷའི་སྐུར་སྣང་བའི་སྣང་ཆ་མ་འགགས་པར་དེ་ཉིད་ཀྱི་ངོ་བོ་ངོས་བཟུང་མེད་ཅིང་རང་རིག་པ་སྣང་སྟོང་དབྱེར་མེད་དུ་བསྒོམ་པ་ཡིན་ཏེ། སྣང་བ་ལྷན་སྐྱེས་གཏན་ལ་ཕབ་པའི་ཚེ་སྣང་བ་མཐའ་དག་སྣང་ཆ་མ་འགགས་པར་སྣང་བཞིན་དུ་ངོས་བཟུང་མེད་པ་སྣང་སྟོང་རང་རིག་ཏུ་ངོ་སྤྲད་པ་ལྟར་རོ། །དེ་ཡང་མཉམ་བཞག་ཏུ་ལྷ་སྐུ་སྣང་སྟོང་དེ་ཉིད་རང་རིག་གི་དྲན་པས་སྐད་ཅིག་ཀྱང་མ་ཡེངས་པར་སྐྱོང་ཞིང་། རྗེས་ཤེས་དང་རྗེས་སྣང་དུ་དེའི་དྲན་པ་རྒྱུན་ཆགས་སུ་བྱས་ནས་རེ་ཞིག་ལྷ་སྐུ་སྒྱུ་མའི་འཛིན་སྟངས་དང་མ་བྲལ་བ་ལ་བསླབ་བོ། །གལ་ཏེ་གནས་ལུགས་སྟོང་ཉིད་ཀྱི་ལྟ་བ་ཇི་ལྟ་བ་མེད་ན་མེ་ལོང་གི་གཟུགས་བརྙན་ལྟར་ལྷའི་སྐུ་སྣང་ལ་རང་བཞིན་མེད་པ་སྒྱུ་མ་ལྟ་བུར་བློས་གཞིགས་ནས་བསྒོམ་པར་བྱ་དགོས་སོ། །ལྷ་སྐུ་སྣང་སྟོང་ཟུང་འཇུག་དེ་ཉིད་སྒྱུ་མའི་དཔེ་བཅུ་གཉིས་ཀྱིས་མཚོན་ཚུལ་ནི། བདེན་པར་མ་གྲུབ་ཀྱང་སྣང་ཆ་ཙམ་དུ་ཡན་ལག་དང་ཉིང་ལག་སོགས་ཚང་བ་སྒྱུ་མའི་མི་ལྟ་བུ། གཅིག་གིས་གང་དུའང་ཁྱབ་པ་ནམ་མཁའི་ཟླ་བ་ཆུ་ནང་མཐའ་དག་ཏུ་འཆར་བ་ལྟ་བུ། ཤ་རུས་ལ་སོགས་པ་གདོས་བཅས་སུ་མ་གྲུབ་པ་མིག་ཡོར་ཏེ་གྲིབ་མ་ལྟ་བུ། སྐད་ཅིག་གིས་གཡོ་བ་སྨིག་རྒྱུ་ལྟ་བུ། སེམས་ཙམ་ལས་གྲུབ་པ་རྨི་ལམ་གྱི་ལུས་ལྟ་བུ། རྒྱུ་རྐྱེན་ལས་སྐྱེས་པ་བྲག་ཆ་ལྟ་བུ། སྣང་ཡང་ངེས་པ་མེད་པ་དྲི་ཟའི་གྲོང་ཁྱེར་ལྟ་བུ། གཅིག་ལས་དུ་མར་སྣང་ནུས་པ་སྤྲིན་ནམ་མིག་འཕྲུལ་ལྟ་བུ། ཁ་དོག་གསལ་ཞིང་ཐོགས་པ་མེད་པ་འཇའ་ཚོན་ལྟ་བུ། མི་རྟག་ཅིང་མྱུར་བ་གློག་ལྟ་བུ། སྐད་ཅིག་གིས་ལྡང་བ་ཆུ་བུར་ལྟ་བུ། སྣང་ལ་རང་བཞིན་མེད་པ་མེ་ལོང་གི་གཟུགས་བརྙན་ལྟ་བུའོ། ༈ །གསུམ་པ་བརྟན་པ་བོགས་དབྱུང་བ་ལ་གཉིས། ལྷ་སྐུ་སྒྱུ་མའི་རྩལ་སྦྱང་བ་དང་། འོད་གསལ་དུ་འཇུག་ལྡང་བྱ་བའོ། །དང་པོ་ནི། སྒྱུ་མ་ལྟ་བུའི་ལྷ་སྐུ་དེ་ཉིད་ལ་སེམས་བརྟན་པ་ཆེར་ཐེབ་པ་ན། ལྷ་སྐུ་དེ་ཉིད་ཇེ་ཆེར་བསྐྱེད་དེ་འཇིག་རྟེན་གྱི་ཁམས་གང་བ་
</div>
<div class="folio"><span class="shoglhe">༢༨༧</span>ཙམ་གྱི་སྐུ་ཆེ་བ་ལ་མཉམ་པར་བཞག་པ་དང་། ཇེ་ཆུང་དུ་བསྡུས་ཏེ་ཉུང་འབྲུ་ཙམ་ལ་མཉམ་པར་བཞག་པ་དང་། གཅིག་ལས་གཉིས་གཉིས་ལས་བཞི་སོགས་འཇིག་རྟེན་ཁམས་ཀྱི་རྡུལ་གྱི་གྲངས་དང་མཉམ་པ་ཙམ་དུ་སྤྲོ་བ་དང་། ཡང་དེ་དག་རིམ་བཞིན་རྩ་བའི་ལྷ་སྐུར་བསྡུ་བ་སོགས་ལ་མཉམ་པར་བཞག་ཅིང་། རྗེས་ཤེས་དང་རྗེས་སྣང་ཐམས་ཅད་དུ་སྣོད་ཀྱི་འཇིག་རྟེན་རྣམས་དང་ཁྱད་པར་དུ་རང་གི་དབང་ཤེས་དང་ཡིད་ངོར་སྣང་བའི་རི་དང་ཁང་ཁྱིམ་ལ་སོགས་པ་གཞལ་ཡས་ཁང་དུ་སྦྱང་བ་དང་། བཅུད་ཀྱི་སེམས་ཅན་རྣམས་དང་ཁྱད་པར་དབང་ཤེས་དང་ཡིད་ངོར་སྣང་བའི་སེམས་ཅན་ཐམས་ཅད་འཁོར་གྱི་ལྷར་གསལ་བཏབ་སྟེ་སྦྱང་། གཞན་ཡང་གཟུགས་སྣང་ལྷ་སྐུ་སྣང་སྔགས་དྲན་རྟོག་ཆོས་ཉིད་འདོད་ཡོན་མཆོད་རྫས་སུ་བལྟ་ཞིང་ཐ་མལ་གྱི་སྣང་བ་ཐམས་ཅད་སྦྱང་བར་བྱའོ། །དེ་དག་ཀྱང་སྣང་ལ་ངོས་བཟུང་མེད་པ་རང་རིག་གི་ལྟ་བས་ཟིན་པར་བྱ་བ་དང་སྒྱུ་མའི་དཔེས་མཚོན་ཚུལ་སྔར་ལྟར་རོ། །གཉིས་པ་ནི། ཁྲིད་རིམ་ཕལ་ཆེར་དུ་སྐབས་འདིར་ལྷ་སྐུ་འོད་གསལ་དུ་འཇུག་པ་དང་དེ་ལས་སྒྱུ་མ་ལྟ་བུར་ལྡང་བའི་ཚུལ་ཞིབ་ཏུ་མི་འབྱུང་བ་ནི། རྨི་ལམ་སྒྱུ་མའི་སྐབས་སུ་གཉིད་ཀྱི་འོད་གསལ་གྱི་མཐར་འབྱུང་བའི་རླུང་སེམས་ཙམ་གྱི་རྨི་ལམ་གྱི་ལུས་ལྷ་སྐུ་སྒྱུ་མར་སྦྱང་བ་ལ་སོགས་པའི་ཚུལ་སྦྱང་གཞི་དང་མཚུངས་པར་འབྱུང་བ་ལ་དགོངས་པ་འདྲ་ཡང་འདིར་ལྷ་སྐུ་སྒྱུ་མ་བསྒོམ་པའི་དགོས་པའི་གཙོ་བོ་ནི་རང་བཞིན་གྱི་འོད་གསལ་ལས་བར་དོ་འཆར་བའི་ཚེ་ལྷའི་སྐུར་ལྡང་བའི་ཆེད་ཡིན་པས་དེ་དང་ཚུལ་མཐུན་པར་འཇུག་ལྡང་ལ་སྦྱང་བ་ལེགས་པར་མཐོང་ངོ་། །དེ་ལ་རླུང་དབུ་མར་ཐིམ་པ་ལས་སྟོང་པ་བཞི་དྲངས་ཏེ་དེ་ལས་རླུང་སེམས་ཙམ་གྱི་སྒྱུ་མའི་སྐུར་ལྡང་བའམ། རླུང་དབུ་མར་ཐིམ་པའི་དགའ་བཞི་དྲངས་ཏེ་ལྷན་སྐྱེས་ལས་སྒྱུ་མའི་སྐུར་ལྡང་བ་ཞིག་དགོས་པར་བཤད་ལ། དེའི་སྔ་མས་ནི་རང་ལྷ་སྐུ་སྒྱུ་མའི་སྙིང་གའི་རྩ་འདབ་ཀྱི་དབུས་སུ་རླུང་སེམས་ཙམ་གྱི་
</div>
<div class="folio"><span class="shoglhe">༢༨༨</span>ངོ་བོ་ཧཱུྃ་སྔོན་པོ་འོད་ཟེར་ལྔ་འཕྲོ་བ་ཞིག་བསམ། དེ་ལ་དམིགས་པ་རྩེ་གཅིག་ཏུ་གཏད་ནས་རླུང་ཁ་སྦྱོར་ཅི་རིགས་བསྒོམ་ཏེ་རླུང་དབུ་མར་ཐིམ་པར་བྱས་པ་ལ། །དུ་བ་ལ་སོགས་པའི་རྟགས་རྣམས་དང་སྣང་བ་མཆེད་པ་ཉེར་ཐོབ་འོད་གསལ་རྣམས་རིམ་པས་བསྐྱེད། ལྷ་སྐུ་ཧཱུྃ་དང་བཅས་པའང་རིམ་གྱིས་འོད་གསལ་དུ་བསྡུས་ནས་འོད་གསལ་ལ་ཅི་ནུས་མཉམ་པར་བཞག་ཅིང་། དེ་ལས་རླུང་སེམས་ཙམ་གྱི་སྒྱུ་མའི་སྐུར་སྐད་ཅིག་གིས་ལྡང་ངོ་། །ཕྱི་མས་ནི་ལྷ་སྐུ་ཧཱུྃ་དང་བཅས་པ་དམིགས་ཏེ་རླུང་སྦྱོར་སོགས་ཀྱིས་རླུང་དབུ་མར་ཐིམ་པའི་དགའ་བཞི་བསྐྱེད་ལ། རིམ་པས་ལྷ་སྐུ་ཧཱུྃ་དང་བཅས་པའང་འོད་གསལ་དུ་བསྡུས་ནས་ལྷན་སྐྱེས་ལ་ཅི་ནུས་མཉམ་པར་བཞག །དེ་ལས་རླུང་སེམས་ཙམ་གྱི་སྒྱུ་མའི་སྐུར་ལྡང་བ་ཡིན་ནོ། །དེ་ལྟར་མི་ནུས་པས་ཀྱང་འཇུག་ལྡང་བྱ་ཚུལ་ལ་བསམ་གཏན་གཉིས་བཤད་པའི་རིལ་འཛིན་ནི། ལྷ་སྐུ་ཧཱུྃ་དང་བཅས་པ་བསྒོམ་ཏེ་ཧཱུྃ་ལ་རིག་པ་རྩེ་གཅིག་ཏུ་གཏད་པའི་རླུང་ཁ་སྦྱོར་ཅི་རིགས་བཟུང་། དེ་ནས་མེ་ལོང་ལ་ཧ་བཏབ་པ་བཞིན་དུ་ལུས་མགོ་མཇུག་ཐམས་ཅད་ཧཱུྃ་ལ་བསྡུ། ཧཱུྃ་ཡང་ནཱ་དའི་བར་དུ་བསྡུ། ནཱ་ད་ཡང་མི་དམིགས་པའི་ངང་དུ་དེའི་ཐད་ཀར་སེམས་རྩེ་གཅིག་ཏུ་གཏད་དེ་རླུང་ཁ་སྦྱོར་མང་དུ་བཟུང་ངོ་། །རྗེས་གཞིག་ནི་གཞན་དེ་བཞིན་ལས་སྣོད་ཀྱི་འཇིག་རྟེན་རྣམས་འོད་དུ་ཞུ་ནས་བཅུད་ཀྱི་སེམས་ཅན་ལ་བསྡུ། དེ་འོད་དུ་ཞུ་ནས་རང་ལ་བསྡུ། རང་ཧཱུྃ་ལ་བསྡུ་བ་སོགས་གོང་བཞིན་ཏེ་བསམ་གཏན་གཉིས་གང་མོས་བྱའོ། །དེ་ནས་རྟོག་མེད་ཀྱི་འོད་གསལ་དེ་ལས་རླུང་སེམས་ཙམ་ལས་གྲུབ་པའི་ལྷ་སྐུ་སྒྱུ་མ་ལྟ་བུར་སྐད་ཅིག་གིས་ལངས་ཏེ་དེ་ཉིད་ལ་རྩེ་གཅིག་ཏུ་མཉམ་པར་བཞག་ཅིང་རླུང་སྦྱོར་བྱ། ཡང་སྔར་བཞིན་འོད་གསལ་དུ་འཇུག་ཅིང་ལྡང་བ་ལ་བསླབ་པར་བྱའོ། །ཐམས་ཅད་འོད་གསལ་དུ་བསྡུས་ནས་རླུང་སེམས་ཙམ་ལས་སྒྱུ་མའི་སྐུར་ལྡང་བ་ནི་སྒྱུ་ལུས་ཀྱི་མཐིལ་པོ་ཡིན་པར་བཤད་ཅིང་། སྒྱུ་མའི་དཔེ་བཅུ་གཉིས་ཀྱིས་མཚོན་
</div>
<div class="folio"><span class="shoglhe">༢༨༩</span>ཚུལ་སྔར་བཤད་པ་དང་ཕྱོགས་མཐུན་ནོ། ༈ །བཞི་པ་ངོ་སྤྲད་དེ་ཉམས་མྱོང་བསྐྱང་ཚུལ་ནི། སྤྱིར་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་བཞིན་མེད་པ་སྒྱུ་མ་ལྟ་བུ་ཡིན་ཀྱང་གཟུང་འཛིན་འཁྲུལ་པའི་རྣམ་པར་རྟོག་པ་ལ་ཨ་འཐས་སུ་སྣང་བ་ལས། སྒྱུ་མ་ལྟ་བུའི་ཏིང་ངེ་འཛིན་གྱིས་གཟུང་འཛིན་གྱི་འཁྲུལ་པ་སྦྱངས་པས། ཆོས་ཐམས་ཅད་རང་བཞིན་མེད་པ་སྒྱུ་མ་ལྟ་བུར་མངོན་སུམ་དུ་རྟོགས་པ་ཤར་བ་ནི་ཆོས་ཐམས་ཅད་ཀྱི་གདོད་མའི་གནས་ལུགས་རིག་པ་ཡིན་ནོ། །དེས་ན་འཁོར་འདས་ཀྱི་ཆོས་ཐམས་ཅད་སྒྱུ་མའི་རང་གཟུགས་ཅན་ཏེ་སྤྱི་དོན་གྱི་སྒྱུ་ལུས་སུ་བཞེད་དོ། །བྱེ་བྲག་ཏུ་ལྷ་སྐུ་སྒྱུ་མ་ལ་རགས་པ་གནས་སྐབས་པའི་ལུས་ཞེས་བྱ་བ་རྣམ་སྨིན་གྱི་ལུས་འདི་ཉིད་ལྷའི་རང་བཞིན་དུ་རྣམ་པར་དག་ཀྱང་འཁྲུལ་སྣང་ཐ་མལ་དུ་ཞེན་པ་ལས། ལྷ་སྐུ་སྒྱུ་མ་ལྟ་བུའི་ཏིང་ངེ་འཛིན་གྱིས་ཐ་མལ་པའི་སྣང་ཞེན་སྦྱངས་པས་ལྷ་སྐུ་སྣང་སྟོང་ཟུང་འཇུག་གི་ཉམས་མྱོང་འཆར་ཞིང་། རྩ་རླུང་ཐིག་ལེ་སྒྲིབ་བྲལ་དུ་དག་པ་ན་འཇའ་ལུས་སྒྱུ་མ་ལྟ་བུའི་སྐུར་འགྱུར་བས། ལུས་ལྷ་སྐུ་སྣང་སྟོང་དབྱེར་མེད་དུ་སྒོམ་པ་ནི་སྒྱུ་ལུས་ཀྱི་རྩ་བ་ལྟ་བུར་བཞེད་ལ། ཕྲ་བ་གཉུག་མའི་ལུས་ཞེས་བྱ་བ་ད་ལྟ་རྣམ་སྨིན་གྱི་ལུས་ལ་བརྟེན་པའི་རླུང་སེམས་དབྱེར་མེད་ཀྱི་ལུས་འདི་ཉིད་མི་ཤིགས་པ་རྡོ་རྗེ་ལྟ་བུ་ཡིན་ཀྱང་མ་རིག་པའི་ལས་ཉོན་གྱི་རྗེས་སུ་འགྲོ་བ་ལས། འོད་གསལ་ལྷན་ཅིག་སྐྱེས་པའི་ཡེ་ཤེས་ཀྱིས་ལས་ཉོན་སྦྱངས་ཏེ་སྒྱུ་མའི་སྐུར་བསྐྱེད་པས་དྲི་བྲལ་སྒྱུ་མའི་ལོངས་སྐུར་འགྱུར་བས་ན། འོད་གསལ་ལས་རླུང་སེམས་ཙམ་གྱི་སྒྱུ་མའི་སྐུར་བཞེངས་པ་ནི་སྒྱུ་ལུས་ཀྱི་མཐིལ་པོ་ཡིན་པར་བཞེད་དོ། །དེ་ལ་ཡུལ་སྣང་དང་ཐ་མལ་གྱི་ལུས་ངག་ཡིད་གསུམ་སྒྱུ་མར་སྦྱང་བ་ནི་སྤྱི་དོན་གྱི་སྒྱུ་ལུས་དང་། ལྷ་སྐུ་སྒྱུ་མ་ལྟ་བུ་བསྒོམ་པ་ནི་ཁྱད་པར་གྱི་སྒྱུ་ལུས་ཡིན་ལ། འོད་གསལ་སྤྱི་མཐར་རླུང་སེམས་ཙམ་ལས་སྒྱུ་མ་ལྟ་བུའི་
</div>
<div class="folio"><span class="shoglhe">༢༩༠</span>ལྷ་སྐུར་ལྡང་བ་ནི་དེའི་ཡང་སྦས་དོན་གྱི་སྒྱུ་ལུས་སུ་བཞེད་དོ། །སྒྱུ་ལུས་ཀྱི་གདམས་པ་རྫོགས་ནས་ཡུན་དུ་ཉམས་མྱོང་བསྐྱང་ཚུལ་ནི། འགའ་ཞིག་གིས་མཉམ་བཞག་ཏུ་དག་པའི་སྒྱུ་ལུས་དང་རྗེས་སྣང་དུ་སྣོད་བཅུད་ཀྱི་ཡུལ་སྣང་སྒྱུ་མར་སྦྱང་བ་ལ་བསླབ་པར་བཤད་ཀྱང་། དང་པོར་སྣོད་བཅུད་ཀྱི་ཡུལ་སྣང་སྒྱུ་མར་སྦྱངས་པ་ལས་ཆོས་བརྒྱད་མགོ་སྙོམས་པ་དང་ཡུལ་སྣང་ལ་སྒྱུ་མ་ལྟ་བུའི་ཉམས་མྱོང་ཐོབ་པར་བྱ་དགོས་ལ། དེ་ནས་ནི་མཉམ་བཞག་ཏུ་ལྷ་སྐུ་སྒྱུ་མ་ལྟ་བུ་བསྒོམ་པ་དང་དེའི་སྤྲོ་བསྡུ་དང་འོད་གསལ་དུ་འཇུག་ཅིང་ལྡང་བའི་ཚུལ་ལ་སྦྱང་ཞིང་། རྗེས་ཤེས་དང་རྗེས་སྣང་རྣམས་སུ་སྣོད་བཅུད་སོགས་ཀྱི་སྣང་བ་འཆར་བའི་ཚེ་དེ་དག་གཞལ་ཡས་ཁང་དང་ལྷར་སྦྱང་བ་ལ་སོགས་པ་བྱའོ། །སྒྱུ་ལུས་བསྒོམ་པ་ནི་ཐུན་སྟོད་ལ་སྔར་བཤད་པ་ལྟར་གཏུམ་མོ་བསྒོམ་པ་ཡིན་ཀྱང་དེ་ཉིད་སྒྱུ་མ་ལྟ་བུར་བསྒོམས་པས་ལྷ་སྐུ་སྒྱུ་མའི་ཕྲ་ཐིག་གི་རྣལ་འབྱོར་དུ་འགྱུར་ལ། དེ་ནས་ལྷ་སྐུ་སྒྱུ་མ་ལྟ་བུའི་མཉམ་བཞག་དང་སྤྲོ་བསྡུ་དང་འཇུག་ལྡང་ལ་སོགས་པའི་སྐབས་སུའང་འཇམ་རླུང་གི་སྦྱོར་བ་དང་བཅས་ནས་བསྒོམ་པ་ལེགས་པ་ཡིན་ནོ། །དེ་ལྟར་བསྒོམས་པས་དང་པོར་སྣང་བ་ཐམས་ཅད་བདེན་མེད་ཀྱི་ཉམས་མྱོང་འཆར། དེ་ནས་རྟོགས་པ་མངོན་དུ་གྱུར་ཏེ་མེ་ཆུ་དུག་མཚོན་དང་གཡང་ས་ལ་སོགས་པས་མི་གནོད་པ་འབྱུང་ཞིང་། ཕྲིན་ལས་བཞི་དང་གྲུབ་ཆེན་བརྒྱད་ལ་སོགས་པའི་ཐུན་མོང་གི་དངོས་གྲུབ་དང་། ཚེ་འདི་ཉིད་དམ་བར་དོར་སྒྱུ་མའི་སྐུ་བརྙེས་པ་སོགས་མཆོག་གི་དངོས་གྲུབ་ཐོབ་པར་བཤད་དོ། ༈ །གསུམ་པ་ལམ་གྱི་དྲོད་ཚད་རྨི་ལམ་གྱི་གདམས་པ་ལ་བཞི། མ་ཟིན་པ་ཟིན་པར་བྱེད་པ། ཟིན་པ་མ་ཟིན་པར་བྱེད་པ། བརྟན་པ་བོགས་དབྱུང་བ། ངོ་སྤྲད་དེ་ཉམས་མྱོང་བསྐྱང་ཚུལ་ལོ། །དང་པོ་ལ་བཞི། རྨི་ལམ་འཛིན་པའི་སྔོན་འགྲོ། རྨི་ལམ་ཟིན་པའི་ཐབས། རྨི་ལམ་འཛིན་པ་དངོས། མ་གྲུབ་ན་སྤོགས་པའི་
</div>
<div class="folio"><span class="shoglhe">༢༩༡</span>ཚུལ་ལོ། །དང་པོ་ནི། རྨི་ལམ་མི་ཟིན་པའི་རྒྱུ་སྤང་ཞིང་ཟིན་པའི་རྒྱུ་སྒྲུབ་དགོས་ཏེ། དེ་ལ་དམ་ཚིག་ཉམས་ཆགས་ཕོག་ན་མི་ཟིན་པས་རྡོ་རྗེ་སེམས་དཔའི་སྒོམ་བཟླས་ཀྱིས་བཤགས་པ་བྱ། བླ་མ་ལ་དབང་ཞུ་བ་དང་རང་ཉིད་དབང་བླང་བ་སོགས་ཀྱིས་དམ་ཚིག་གསོ། བླ་མ་དང་གསང་སྔགས་ལ་མོས་གུས་ཆུང་ན་མི་ཟིན་པས་བླ་མ་ལ་མོས་གུས་དྲག་ཏུ་བྱ་ཞིང་མཎྜལ་དབུལ། ཡི་དམ་ལ་མཆོད་པ་དང་ཚོགས་འཁོར་བྱ། བཀའ་སྡོད་ལ་གཏོར་མ་ཕུལ། དེ་དག་ལ་རྨི་ལམ་གྱི་དགེ་སྦྱོར་རྣམས་རྒྱུད་ལ་སྐྱེ་བ་དང་དེའི་མཐུན་རྐྱེན་སྒྲུབ་ཅིང་འགལ་རྐྱེན་ཞི་བར་གསོལ་བ་གདབ། དངོས་པོ་ལ་མངོན་ཞེན་ཆེས་ན་མི་ཟིན་པས་ཡོ་བྱད་རྣམས་སྤོང་དག་ཏུ་བཏང་ཞིང་ཚེ་འདིའི་འཁྲི་བ་བཅད་དེ་གང་ལའང་ཆགས་ཞེན་མེད་པར་བྱ། གྲིབ་ཕོག་པ་དང་བྱང་སེམས་ཉམས་ན་མི་ཟིན་པས་གནས་དང་གྲོགས་དང་ཟས་དང་གོས་ལ་སོགས་པ་མི་གཙང་བ་སྤང་། རང་དང་ཡོ་བྱད་སོགས་ལ་གྲིབ་སེལ་བྱས་ཏེ་གཙང་སྦྲ་བྱ་ཞིང་བྱང་སེམས་མ་ཉམས་པར་བསྲུང་ངོ་། །གཞན་ཡང་རྣམ་གཡེང་ཆེ་བ་དང་འདུན་པ་ཞན་ནའང་མི་ཟིན་པས་ཤིན་ཏུ་དབེན་པའི་གནས་ལུང་སྟོང་ལ་སོགས་པར་མཚམས་དམ་དུ་བསྡམ་ཞིང་བྱ་བྱེད་སོགས་ཀྱི་སྣང་ཤས་སྤང་། སྣོད་བཅུད་ལ་སོགས་པའི་སྣང་བ་གང་ཤར་ཐམས་ཅད་ལ་རྨི་ལམ་ཡིན་སྙམ་པའི་འཛིན་སྟངས་དང་། མཚན་མོ་རྨི་ལམ་ཟིན་པ་ཞིག་ཅི་ནས་ཀྱང་བྱེད་སྙམ་པའི་འདུན་པ་དྲག་པོ་ཡང་དང་ཡང་དུ་བསྐྱེད་པར་བྱའོ། །གཉིས་པ་ནི། དེ་ནས་ཁྱད་པར་གྱི་སྔོན་འགྲོ་རྣམས་བྱ་ཞིང་ཐུན་གྱི་སུམ་ཆར་གཏུམ་མོ་བསྒོམ། དེ་ནས་སྒྱུ་ལུས་ཀྱི་སྐབས་ལྟར་སེམས་བསྐྱེད་དེ་བླ་མ་མགྲིན་པར་བསྒོམས་ལ། རྨི་ལམ་ཟིན་པ་དང་རྨི་ལམ་གྱི་དགེ་སྦྱོར་རྣམས་རྒྱུད་ལ་སྐྱེ་བའི་གསོལ་བ་དྲག་ཏུ་གདབ། དེ་ནས་མགྲིན་པའི་རྩ་འཁོར་གྱི་དབུས་སུ་པདྨ་འདབ་མ་བཞི་བའི་ལྟེ་བར་ༀ་དཀར་པོ་འདབ་མར་མདུན་དུ་ཨ་སྔོན་པོ་གཡས་སུ་
</div>
<div class="folio"><span class="shoglhe">༢༩༢</span>ནུ་སེར་པོ་རྒྱབ་ཏུ་ཏ་དམར་པོ་གཡོན་དུ་ར་ལྗང་གུ་རྣམས་གསལ་ཞིང་འཚེར་བ་བདེ་བའི་ཉམས་དང་ལྡན་པ་བསྒོམ། མི་སྤྲོ་ན་པདྨའི་ལྟེ་བར་ༀ་དམར་པོ་ཞིག་ཁོ་ན་བསྒོམས་ཀྱང་ཆོག་སྟེ། དེ་ནས་ༀ་ལ་སེམས་རྩེ་གཅིག་ཏུ་གཏད་པའི་རླུང་ཁ་སྦྱོར་ཅི་ནུས་བསྒོམ་མོ། །ཡང་ན་ༀ་ལ་འཇུག་གནས་དབྱུང་གསུམ་བྱས་པའི་རྡོར་བཟླས་ཀྱང་རུང་ངོ་། །ཁ་ཅིག་འདི་གཉིད་དུ་འགྲོ་ཁའི་དུས་མ་གཏོགས་ཐུན་རྣམས་སུ་མི་སྒོམ་པ་ནི་གནད་མ་མཐོང་བ་སྟེ། སད་དུས་ཐུན་གྱི་དངོས་གཞི་ཐམས་ཅད་དུ་དེ་ལྟར་བསྒོམས་པས་མགྲིན་པར་རླུང་སེམས་འདུ་བ་བྱང་ནས་གཉིད་དུས་ཀྱང་དེར་རླུང་སེམས་འདུ་སླ་བ་དང་། དེ་ལ་བརྟེན་ནས་རྨི་ལམ་མང་བ་དང་གསལ་བ་དང་ཟིན་པ་དེ་བ་སོགས་ཀྱི་གནད་མང་དུ་ཡོད་པས་རྩེ་གཅིག་ཏུ་བསྒོམ་དགོས་ཤིང་། སྦྱོར་བ་དེས་རླུང་དབུ་མར་ཐིམ་པ་དང་ཐིམ་པ་ལས་སྟོང་པ་བཞི་བསྐྱེད་ནུས་ན་མཆོག་ཏུ་བསྔགས་སོ། །དེ་ནས་རྗེས་ཤེས་དང་རྗེས་སྣང་རྣམས་སུ་སྣོད་བཅུད་ལ་སོགས་པའི་སྣང་བ་ཐམས་ཅད་རྨི་ལམ་དངོས་ཡིན་སྙམ་པའི་འདུན་པ་དྲག་པོ་བྱ་ཞིང་རྨི་ལམ་ཡིན་ཞེས་ངག་ཏུའང་བརྗོད་པར་བཤད་ལ། །བཟའ་བཏུང་སྣུམ་བག་ཅན་ཟ་བ་དང་འགྲངས་ཆེས་པ་དང་སྤྱོད་ལམ་ངལ་དུབ་ཅན་རྣམས་མི་བྱའོ། །གསུམ་པ་ནི། སད་དུས་སུ་རླུང་དབུ་མར་ཚུད་ནས་སྟོང་པ་བཞི་བསྐྱེད་ནུས་པས་ནི་དང་པོར་གཉིད་ཀྱི་སྟོང་པ་བཞི་རིམ་གྱིས་ངོས་བཟུང་ལ་དེ་ནས་རྨི་ལམ་འཆར་བ་ཤེས་ནས་བཟུང་བས་ཆོག་སྟེ་སྟོང་པ་བཞི་ངོས་འཛིན་པ་སོགས་འོད་གསལ་གྱི་སྐབས་སུ་འཆད་དོ། །དེ་ལྟར་མི་ནུས་པས་ནི་རླུང་སྟོབས་དང་འདུན་སྟོབས་སྣ་ཚོགས་པས་བཟུང་བར་བྱ་སྟེ། དེ་ལ་དུས་ཀྱི་གནད་ནི་ཕལ་ཆེར་ཐོ་རངས་ནས་ཉི་མ་དྲོས་ཀྱི་བར་བཟུང་ན་ཟས་ཞུ་ཞིང་འགྲངས་ལྟོགས་སྙོམས་པས་གཉིད་སྲབ་ཅིང་རིག་པ་དྭངས་ལ། བད་ཀན་ཆེ་བའི་རིགས་ཁ་ཅིག་ལ་སྲོད་ལ་གཉིད་སྲབ་པ་ཡང་ཡོད་པས་དེ་ལ་ནི་སྲོད་ལའང་རུང་ངོ་། །ལུས་ཀྱི་གནད་ནི་སྦ་ས་མཐོ་བ་
</div>
<div class="folio"><span class="shoglhe">༢༩༣</span>ལ་སེང་གེའི་ཉལ་སྟབས་སམ་ཙོག་གཉིད་ཀྱང་རུང་སྟེ་གོས་སྲབ་པར་བྱའོ། །འདུན་པའི་གནད་ནི། རྨི་ལམ་ལ་རྨི་ལམ་དུ་ངོ་ཤེས་པ་བྱ་སྙམ་པ་བདུན་ནམ་ཉེར་གཅིག་སོགས་བྱའོ། །ཡུལ་གྱི་གནད་ནི་མགྲིན་པར་པདྨ་ཡི་གེ་ལྔ་དང་བཅས་པ་གསལ་བཏབ་སྟེ། མདུན་གྱི་ཨ་ནས་གཡས་སྐོར་དུ་འདབ་མའི་ཡི་གེ་བཞི་ལ་རིམ་གྱིས་ཤེས་པ་གཏད་ཅིང་གཉིད་དུ་འགྲོ་ཁར་ༀ་ལ་རིག་པ་རྩེ་གཅིག་ཏུ་གཏད། ཡང་ན་ༀ་དམར་པོ་ཁོ་ན་བསྒོམས་པ་ལ་རིག་པ་གཏད་ཀྱང་ཆོག་གོ་།རླུང་གི་གནད་ནི་ཁ་སྦྱོར་ཅི་རིགས་པ་བཟུང་ངོ་། །གནད་དེ་དག་གིས་གཉིད་ཐུན་ཆུང་ལ་གྲངས་མང་དུ་ཉལ་ཏེ་སད་རེས་ཀྱི་རྨི་ལམ་ཟིན་མ་ཟིན་བལྟ། མ་ཟིན་ན་སླར་ཟིན་པར་གསོལ་བ་བཏབ་སྟེ་འདུན་པ་དྲག་པོས་སྔར་ལྟར་གཉིད་དོ། །དེས་མ་ཟིན་ན་སྒྲུབ་ཁང་དང་མལ་ས་གོས་སྟན་ཉལ་ལུགས་ལ་སོགས་པ་སེམས་ལ་བཟུང་ནས། འདི་ལྟ་བུ་མ་གཏོགས་པའི་གནས་དང་གྲོགས་དང་བྱ་བྱེད་དང་མཐོང་སྣང་སོགས་ཅི་བྱུང་ཡང་རྨི་ལམ་ཡིན་པས་དེའི་ཚེ་ཅི་ནས་ཀྱང་ཟིན་པར་བྱ་སྙམ་དུ་ཉལ། དེ་ནས་ཞག་མང་དུ་བཟུང་བས་ཀྱང་མ་ཟིན་པར་གཉིད་འཐུག་པ་དང་རྨི་ལམ་མི་གསལ་ན། མགྲིན་པར་ༀ་མམ་ཨ་དམར་པོའ་འོད་ཟེར་གྱིས་ལུས་ཀྱི་ནང་དང་སྣང་བ་ཐམས་ཅད་དམར་ཞིང་གསལ་བར་དམིགས་ལ་ཉལ་བ་དང་། སྨིན་མཚམས་སུ་ཐིག་ལེ་དཀར་ཞིང་འཚེར་བ་སྲན་མ་ཙམ་ཞིག་ལ་སེམས་གཏད་དེ་ཉལ་བ་ཅི་རིགས་བྱ། གཉིད་སྲབ་ན་སྙིང་གའི་རྩ་འཁོར་གྱི་དབུས་སུ་ཧཱུྃ་ཡིག་གམ་ཐིག་ལེ་སྔོན་པོ་འོད་འཚེར་བར་རིག་པ་གཏད་ལ་ཉལ། དེས་གཉིད་ཧ་ཅང་འཐུག་ན་མགྲིན་པ་དང་གསང་གནས་ཀྱི་འཁོར་ལོ་ཅི་རིགས་པར་ཐིག་ལེ་སྔོན་པོ་འོད་འཚེར་བ་སྲན་མ་ཙམ་ལ་རིག་པ་གཏད་དེ་ཉལ་ལོ། །མན་ངག་འགའ་ཞིག་ཏུ་ཕྱག་མཚན་དང་པདྨ་དང་ས་བོན་དང་
</div>
<div class="folio"><span class="shoglhe">༢༩༤</span>འོད་གསལ་འཛིན་པ་སོགས་ཀྱི་རྣམ་གྲངས་མང་དུ་བཤད་ཀྱང་གནད་ཐམས་ཅད་འདིར་ཚང་བ་ཡིན་ནོ། །བཞི་པ་ནི། མན་ངག་དེ་དག་ལ་ཡུན་དུ་འབད་ཀྱང་མ་ཟིན་ནས་ཕྱོགས་དབེན་པར་ཕྱིན་ལ་གཅེར་བུར་བྱས་ཏེ་ཌཱ་མ་རུ་འཁྲོལ་ཞིང་མཆོང་རྒྱུགས་དང་འགྱིང་སྟངས་སྣ་ཚོགས་བྱ། གཡང་ས་དང་གཅོང་རོང་སོགས་ཉམ་ང་ཞིང་བག་ཚ་བའི་རིགས་ལ་བལྟས་ཏེ་རྨི་ལམ་ཡིན་ཞེས་འོ་དོད་བྱ། རྨི་ལམ་མ་ཟིན་པ་ལ་སྐྱོ་ཤས་དྲག་པོ་བསྐྱེད་དེ་བླ་མ་ཡི་དམ་ལ་བདག་གིས་རྨི་ལམ་མ་ཟིན་ཞེས་ཆོ་ངེ་དྲག་པོ་བྱ་ཞིང་ཟིན་པར་གསོལ་བ་གདབ། མགྲིན་པའི་པད་འདབ་ཀྱི་ཡི་གེ་བཞི་རང་སར་གཡས་སྐོར་དུ་དྲག་ཏུ་འཁོར་བར་བསམ་ཞིང་ངག་ཏུའང་བརྗོད། དེ་ནས་ཡི་གེ་ༀ་ལ་ཐིམ་ༀ་དཔག་མེད་དུ་གྱུར་པའི་འོད་ཟེར་དམར་པོས་ལུས་ཀུན་གང་བར་བསམ། ཡང་མགྲིན་པར་རྡོ་རྗེ་གྲི་གུག་དྲག་ཏུ་འཁོར་བས་ལུས་ཀུན་གཏུབས་པ་ཡེ་ཤེས་ཀྱི་བདུད་རྩིར་བསམས་ལ། བླ་མ་ཡི་དམ་སོགས་མཆོད་ཅིང་རིགས་དྲུག་ཚིམས་པར་བྱས་ལ་སེམས་གཏད་མེད་དུ་བཞག །དེ་ནས་ཡང་སྔར་བཞིན་ཏུ་འཛིན་པའི་བརྩོན་པ་བསྐྱེད་པས་ཟིན་པར་བཤད་ཅིང་། གཉིད་དུས་སྒྲུབ་གྲོགས་ཞིག་གིས་གཉིད་མ་སད་ཙམ་དུ་རྨི་ལམ་ཟུང་ཞིག་པའི་བརྡ་ཐབས་བྱ་བར་བཤད་དོ། ཁ་ཅིག་དགེ་འདུན་གྱི་སྤྱི་ལས་དང་ཟ་མ་འཕྲང་བཅོས་པ་སོགས་བྱ་བ་དང་། གཉན་ས་རྣམས་སུ་ཀུ་སུ་ལུའི་མཆོད་སྦྱིན་བྱ་བ་དང་། གཙུག་ལག་ཁང་གི་སྒོ་དྲུང་དུ་ཉལ་ན་ཟིན་པར་འཆད་པ་ནི། ཕལ་ཆེར་བསགས་སྦྱང་དང་སེམས་ཁུ་འཕྲིག་ལ་བརྟེན་ནས་ཟིན་པར་འདོད་པ་འདྲ་ཡང་། སྐབས་སུ་སྦོགས་ཆོག་རེ་བྱ་ཞིང་གནས་དབེན་པར་སྔར་གྱི་འཛིན་ཐབས་དེ་དག་ལ་འབད་པ་ཉིད་ལེགས་སོ། ༈ །གཉིས་པ་ཟིན་པ་བརྟན་པར་བྱེད་པ་ལ་གཉིས། འབྱམས་པའི་སྐྱོན་སེལ་བ་དང་། རྨི་ལམ་གྱི་སྣང་བ་སྒྱུ་མར་བསླབ་པའོ། །དང་པོ་ནི། རྨི་ལམ་ཡད་ཡུད་རེ་ཟིན་ཡང་འབྱམས་ནས་རྟག་མི་ཐུབ་ན་དགེ་སྦྱོར་ལ་ཤུགས་མི་ཐོན་
</div>
<div class="folio"><span class="shoglhe">༢༩༥</span>པས་སྐྱོན་བསལ་ནས་འཛིན་དགོས་ཏེ། དེ་ལ་སད་འབྱམས་ནི། རྨི་ལམ་འཛིན་འཕྲོ་ལ་གཉིད་དུ་མ་སོང་བའི་སྣང་བའམ་སད་པའི་སྣང་བ་འཆར་བ་དང་། ཟིན་མ་ཐག་ཏུ་སད་པ་སོགས་འབྱུང་སྟེ། དེ་ལ་སྔོན་དུ་རྨི་ལམ་ཟིན་པའི་ཚེ་གཉིད་མ་སད་པ་བྱེད་སྙམ་པའི་འདུན་པ་བཏང་། གཉིད་སད་ཀྱང་མིག་མི་འབྱེད་པར་རྨི་ལམ་གྱི་འཕྲོ་དེ་ཉིད་ཡིད་ལ་བྱ། སད་པར་རྩོམ་པའི་ཚེ་སྙིང་ག་དང་གསང་གནས་ཅི་རིགས་པར་སེམས་གཏད། གཞན་ཡང་སད་རྐྱེན་བརྟགས་ལ་སེམས་བསྒྲིམས་པས་སད་ན་གློད། ལུས་གྲང་བས་སད་ན་གོས་འཐུག་པར་གྱོན། སླུའི་ཀག་ཅོར་གྱིས་སད་ན་རྐྱེན་དེ་དག་སྤང་བ་སོགས་བྱ། དེ་ལྟར་བྱས་ཀྱང་ཧར་སད་ཤས་ཆེ་ན་བསགས་སྦྱང་དྲག་པོ་བྱ་བར་བཤད་དོ། །འཁྲུལ་འབྱམས་ནི། ལན་རེ་ཟིན་ཡང་སླར་རྨི་ལམ་གྱི་རྒྱུན་ལ་འཁྲུལ་བ་སྟེ། དེ་ལ་རྨི་ལམ་ཡང་དང་ཡང་དུ་འཛིན་པའི་འདུན་པ་དྲག་པོ་བྱ་ཞིང་གཉིད་ཐུན་ཆུང་བར་བྱ། སད་དུས་སུ་སྣང་བ་ཐམས་ཅད་རྨི་ལམ་སྒྱུ་མའི་འདུན་པ་དྲག་ཏུ་བསྒོམ་སྟེ་མངོན་ཞེན་བཟློག་པར་བྱའོ། །འགའ་ཞིག་ཏུ་རང་གི་ལུས་ཐིག་ལེ་དཀར་དམར་གཉིས་ཀྱི་བར་དུ་ཡོད་པར་བསམས་ལ། མགྲིན་པའི་པདྨར་དབུས་ཀྱི་ༀ་དེ་ཉིད་ཧཱུྃ་སྔོན་པོ་ཡེ་ཤེས་ལྔའི་ངོ་བོར་བསྒྱུར་ནས་རླུང་བཟུང་སྟེ་ཉལ་བས་སལ་བར་བཤད་དོ། །བརྗེད་འབྱམས་ནི། རྨི་ལམ་མི་གསལ་བས་མི་ཟིན་པ་དང་ཡད་ཡུད་རེ་ཟིན་ཡང་ཤུགས་མི་ཐོན་པ་རྨི་ལམ་བརྗེད་པ་སྟེ། ཕལ་ཆེར་རང་བཞིན་གྱིས་གཉིད་འཐུག་པ་དང་གྲིབ་ཕོག་པ་རང་འདུན་པ་དང་ཞན་པ་ལས་འབྱུང་བས་ཟས་འགྲངས་ཆེས་པ་དང་གོས་འཐུག་པོ་མི་བྱ། ཙོག་གཉིད་བྱ་བ་སོགས་རིག་པ་དྭངས་པའི་ཐབས་བྱ། གཉིད་དུས་རྨི་ལམ་གསལ་པོ་རྨི་བ་དང་ཡང་ཡང་ཟིན་པའི་འདུན་པ་དྲག་པོ་བྱ། །སྨིན་མཚམས་སུ་ཐིག་ལེ་དམར་ཞིང་འོད་འཚེར་བ་ལ་སེམས་གཏད་དེ་ཉལ། གྲིབ་ཕོག་ན་གྲིབ་སེལ་བྱའོ། །སྟོང་འབྱམས་ནི། འཛིན་པའི་འདུན་པ་དྲག་པོས་
</div>
<div class="folio"><span class="shoglhe">༢༩༦</span>གཉིད་མ་ཕེབས་པའམ་ཕེབས་ཀྱང་རྨི་ལམ་མི་འབྱུང་བ་སྟེ། སྔ་མ་ལ་འདུན་པ་ཅུང་ཟད་གློད་ཅིང་སྙིང་གའམ་རྡོ་རྗེ་ནོར་བུའི་དབུས་སུ་ཐིག་ལེ་ནག་པོ་ལ་སེམས་གཏད། ཕྱི་མ་ལ་མགྲིན་པའི་ཡི་གེ་ལྔའི་འོད་ཀྱིས་ལུས་ཀྱི་ནང་ཐམས་ཅད་གང་བར་བསམས་ལ་གཉིད་དོ། །དེད་འབྱམས་ནི། དང་པོར་དུ་མ་རེ་ཟིན་ཡང་འདུན་པ་དང་རྩོལ་བ་ཞན་པས་དྲེད་པ་སྟེ། ངེས་འབྱུང་དང་སྐྱོ་ཤས་བསྒོམ་ཞིང་གདམས་པའི་རྩོལ་བ་དྲག་ཏུ་བྱའོ། །གཞན་ཡང་དྲན་འབྱམས་དང་རྒྱུན་འབྱམས་ཞེས་པ་སོགས་སྣ་ཚོགས་འབྱུང་ཡང་སྔ་མ་རྣམས་དང་གནད་གཅིག་སྟེ། ཐམས་ཅད་དུ་འདོད་པ་བཞིན་མི་ཟིན་པའི་རྒྱུ་རྐྱེན་བརྟགས་ལ་འདུན་པའི་གྲིམ་ལྷོད་དང་ཟས་གོས་དང་སྤྱོད་ལམ་དང་དུས་ཀྱི་གནད་ལ་སོགས་པའི་འཕྲོད་རྟེན་ཤེས་པར་བྱ་ཞིང་། གཉིད་འཐུག་ན་མགྲིན་པའམ་སྨིན་མཚམས་སུ་ཐིག་ལེ་དམར་པོའམ་དཀར་པོ་འོད་འཚེར་བ་ལ་སེམས་གཏད་པ་དང་། གཉིད་མ་ཕེབས་པའམ་སྦབ་པ་ལ་སྙིང་གའམ་ནོར་བུའི་དབུས་སུ་ཐིག་ལེ་སྔོ་ནག་ལ་སེམས་གཏད་པ་དང་། རྨི་ལམ་མི་གསལ་བ་ལ་མགྲིན་པར་ཐིག་ལེ་དམར་ཞིང་འོད་གསལ་བའི་འོད་ཀྱིས་ལུས་ཀྱི་ནང་དང་སྣང་བ་ཐམས་ཅད་དམར་གསལ་དུ་བྱས་པ་ལ་སེམས་གཏད་པ་སོགས་ཀྱི་གཅོད་ཤེས་པར་བྱས་ལ་རྨི་ལམ་ཟིན་པ་བརྟན་པར་བྱའོ། །ཁ་ཅིག་རྨི་ལམ་འཛིན་པ་དང་འབྱམས་གཅོད་ཀྱི་སྐོར་ལ་གཞི་ཚུགས་པ་མི་བྱ་བྱར་འོག་གི་སྤྲུལ་སྒྱུར་སོགས་ལ་དམིགས་རིམ་མང་དུ་འཆད་པ་ནི་གྱི་ན་ཙམ་སྟེ། བཟུང་བ་ལ་དབང་མ་ཐོབ་པར་སྤྲུལ་སྒྱུར་སོགས་ཀྱི་རྩལ་མི་ཐོན་པས་སོ། །དེས་ན་སྐབས་རེར་རྨི་ལམ་ལ་རྨི་ལམ་དུ་ཤེས་པ་ཙམ་གདམས་ངག་མེད་པ་དང་འཛིན་པའི་རྩོལ་བ་མེད་པ་ལའང་འབྱུང་བས་རྟན་མི་ཐུབ་ལ། འདིར་ནི་འཛིན་པའི་རྩོལ་བ་བྱས་པ་ལས་ཟིན་པ་ཞིག་དང་ཟིན་པ་དེ་ཡང་ཡུན་རིང་དུ་ཟིན་པ་ཞིག་དགོས་པས་སྐབས་འདིར་རྨི་ལམ་གྱི་དགེ་སྦྱོར་གཞི་ཚུགས་དགོས་པ་ཡིན་ནོ། །གཉིས་པ་ནི། རྨི་ལམ་ཟིན་པ་ལ་
</div>
<div class="folio"><span class="shoglhe">༢༩༧</span>རྩུབ་ཟིན་དང་འཇམ་ཟིན་གཉིས་ལས། སྔ་མ་ནི་མེ་དང་ཆུ་དང་གཅན་གཟན་དང་འདྲེ་སྲིན་དང་དགྲ་ལ་སོགས་པའི་སྣང་བ་ཤར་ནས་བག་ཚ་བའི་ཚེ་ཟིན་པ་སྟེ། དེའི་ཚེ་རྨི་ལམ་གྱི་སྣང་བ་ཐམས་ཅད་བདེན་པར་མ་གྲུབ་པའི་འཁྲུལ་སྣང་ཡིན་པས་རྨི་ལམ་གྱི་མེས་ཚིག་པ་དང་ཆུས་ཁྱེར་བ་དང་གཅན་གཟན་དང་འདྲེ་གདོན་དང་དགྲ་ལ་སོགས་པས་བསད་པ་དང་ཟོས་པ་སུ་ཞིག་ཡོད་སྙམ་དུ་དེ་དག་གི་སྟེང་དུ་ཐོག་རྫིས་བྱ། འགའ་ཞིག་ཏུ་འདྲེ་གདོན་སོགས་ལ་རང་ཉིད་ལྕགས་བསྲེགས་ཀྱི་གོང་བུར་བསམས་ལ་དེ་དག་གི་སྙིང་གར་བསྟིམ་པའང་བཤད་དོ། །འདི་དག་ལ་འགའ་ཞིག་ཏུ་ཡ་ང་བ་སྤང་བ་ཞེས་གསུངས་སོ། །འཇམ་ཟིན་ནི། རྨི་ལམ་གྱི་སྣང་བ་རང་གི་རང་ལ་རྨི་ལམ་དུ་ཤེས་པ་སྟེ། དེའི་ཚེ་རྨི་ལམ་གྱི་སྣང་བ་ཐམས་ཅད་དོན་ལ་བདེན་པར་མ་གྲུབ་པའི་འཁྲུལ་སྣང་ཙམ་དུ་བལྟ་ཞིང་། འཇམ་ཟིན་རྩུབ་ཟིན་གཉིས་ཀ་ལ་རྨི་ལམ་གྱི་ཡུལ་སྣང་ཐམས་ཅད་སྒྱུ་མའི་དཔེ་བརྒྱད་དུ་འདྲ་བར་སྒོམ་པ་དང་། རང་གི་ལུས་ངག་ཡིད་གསུམ་མ་དག་པའི་སྒྱུ་ལུས་ཀྱི་སྐབས་ལྟར་སྒོམ་པ་སོགས་གཞིགས་ནས་སྒྱུ་མར་བསླབ་ནུས་ན་མཆོག་ཏུ་བསྔགས་ལ། དེ་ལྟར་མི་ནུས་ནའང་རྨི་ལམ་གྱི་སྣང་བ་ཐམས་ཅད་བདེན་མེད་སྒྱུ་མ་ལྟ་བུར་སྒོམ་པ་ལ་བསླབ་ཏེ་རྨི་ལམ་བཀོལ་དུ་རུང་བར་བྱའོ། །འདི་ལ་ཁ་ཅིག་ཡུལ་སྣང་གཏན་ལ་དབབ་པ་ཞེས་འཆད་དོ། ༈། གསུམ་པ་བརྟན་པ་བོགས་དབྱུང་བ་ལ་གསུམ། རྨི་ལམ་གྱི་རྩལ་སྦྱོང་བ། གོམས་པའི་དགེ་སྦྱོར་ལ་འཁྲིད་པ། གོང་དུ་འཕོ་བའི་ཞིང་ཁམས་སྦྱང་བའོ། །དང་པོ་ནི། རྨི་ལམ་ཟིན་པ་བརྟན་ནས་རྩལ་སྦྱང་བའི་ཚུལ་ལ། དང་པོར་སྤྲུལ་པ་ནི། རྨི་ལམ་ཟིན་པ་ན་རང་རྒྱལ་པོ་དང་བྲམ་ཟེ་ལ་སོགས་པའི་མིའི་རིགས་སྣ་ཚོགས་སུ་སྤྲུལ་པ་དང་། སེང་གེ་དང་སྟག་ལ་སོགས་པ་ཁྱུང་དང་བྱ་རྒོད་ལ་སོགས་པ་དང་རི་དང་ཁང་པ་དང་ལྗོན་ཤིང་དང་ས་དང་ཆུ་དང་མེ་དང་རླུང་ལ་སོགས་པར་སྤྲུལ་པ་དང་། རང་གི་མདུན་དུ་དེ་དག་སྔར་མེད་པ་
</div>
<div class="folio"><span class="shoglhe">༢༩༨</span>སྤྲུལ་པ་དང་། རང་དང་སྣོད་བཅུད་མི་སྣང་བར་བྱ་བ་ལ་སོགས་པའི་རྫུ་འཕྲུལ་སྣ་ཚོགས་པ་བསླབ་ཅིང་། དེ་ནས་གཙོ་བོར་རང་ཡི་དམ་གྱི་ལྷར་སྤྲུལ་པ་དང་དེ་ཉིད་ཇེ་ཆེར་སྤྲུལ་པ་དང་ཆུང་ངུར་སྤྲུལ་པ་ལ་སོགས་པ་སྤྱད་པར་བྱའོ། །དེ་ནས་བསྒྱུར་བ་ནི། སྣོད་བཅུད་ལ་སོགས་པའི་ཡུལ་གང་སྣང་བ་དེ་གཞན་ཞིག་ཏུ་བསྒྱུར་བ་སྟེ། དཔེར་ན་དུད་འགྲོ་རྨིས་པ་མིར་བསྒྱུར་བ་དང་ས་ཆུར་བསྒྱུར་བ་དང་ཆུ་མེར་བསྒྱུར་བ་དང་གཅིག་མང་པོར་བསྒྱུར་བ་དང་ཡོད་པ་མི་སྣང་བར་བྱ་བ་དང་མེད་པ་ཡུལ་སྣང་སྣ་ཚོགས་པར་བསྒྱུར་བ་སོགས་བྱ་ཞིང་། དེ་ནས་ར་བ་དང་ཁང་ཁྱིམ་སོགས་གཞལ་ཡས་ཁང་དུ་བསྒྱུར་བ་དང་མི་དང་དུད་འགྲོ་སོགས་ཡི་དམ་གྱི་ལྷར་བསྒྱུར་བ་ལ་སྦྱང་བར་བྱའོ། །དེ་ནས་སྤེལ་བ་ནི། རྨི་ལམ་ན་གང་སྣང་བའི་དངོས་པོ་དེ་ཉིད་གཅིག་ལས་གཉིས་གཉིས་ལས་བཞི་སོགས་བརྒྱ་སྟོང་མང་པོར་སྤེལ་བ་ལ་བསླབ། དེ་ནས་རང་ཡི་དམ་གྱི་ལྷར་བསྒོམས་པ་མང་དུ་སྤྲོ་བ་དང་གཅིག་ཏུ་བསྡུ་བ་ལ་སྦྱང་ཞིང་། གཞན་ཡང་མ་ངེས་པའི་ཆོ་འཕྲུལ་ལས་ཀྱི་སྟོད་ནས་མི་འབར་བ་དང་སྨད་ནས་ཆུ་འབབ་པ་དང་ཉི་ཟླ་རྡོག་པས་རྫི་བ་དང་སྟོང་གསུམ་ལུས་གཅིག་གིས་ཁྱབ་པར་བྱ་བ་ལ་སོགས་པའི་རྩལ་སྣ་ཚོགས་སྦྱང་བར་བྱའོ། །སྤྲུལ་སྒྱུར་ལ་སོགས་པ་རྨི་ལམ་གྱི་རྩལ་སྦྱོང་ཐམས་ཅད་ལ་སད་དུས་དང་གཉིད་ཁར་དེ་དང་དེའི་རྨི་ལམ་རྨི་བར་བྱ་ཞིང་རྩལ་འདོན་པར་བྱའོ་སྙམས་པའི་འདུན་པ་དྲག་པོ་མང་དུ་བྱ་བ་གནད་ཆེའོ། །གཉིས་པ་ནི། གཏུམ་མོ་དང་སྒྱུ་ལུས་ལ་སོགས་པ་ཉིན་བར་གང་ལ་གོམས་པའི་དགེ་སྦྱོར་དེ་ཉིད་རྨི་ལམ་དུ་བསྒོམ་པར་བྱ་ཞིང་ཁྱད་པར་རྨི་ལམ་གྱི་གདམས་པའི་དགོས་པ་བར་དོར་སྒྱུ་མའི་སྐུ་མངོན་དུ་བྱེད་པའི་ཚེ་དང་མིན་པས་ལྷ་སྐུ་སྒྱུ་མ་ལྟ་བུ་སྒོམ་པ་ལ་བསླབ་དགོས་སོ། །དེ་ལ་གཉིད་ཀྱི་སྟོང་པ་བཞི་ངོས་ཟིན་པས་ནི་འོད་གསལ་ལས་རྨི་ལམ་འཆར་བའི་ཚེ་སྐད་ཅིག་གིས་རླུང་སེམས་ཙམ་གྱི་ལྷ་སྐུ་སྒྱུ་མ་ལྟ་བུར་ལངས་ཏེ། དེ་ལ་མཉམ་པར་བཞག་པ་
</div>
<div class="folio"><span class="shoglhe">༢༩༩</span>དང་སྣོད་བཅུད་ཀྱི་སྣང་བ་གཞལ་ཡས་ཁང་དང་འཁོར་གྱི་ལྷར་བསྒོམ་པ་སོགས་བྱ། ཡང་གཉིད་ཀྱི་སྟོང་པ་བསྐྱེད་ལ་དེ་དག་འོད་གསལ་དུ་བཅུག་སྟེ་ཅི་ནུས་སུ་མཉམ་པར་བཞག་ནས་རྨི་ལམ་འཆར་བའི་ཚེ་སྒྱུ་མའི་སྐུར་ལྡང་བ་སོགས་ལ་བསླབ་པར་བྱའོ། །དེ་ལྟར་མི་ནུས་ནས་རྨི་ལམ་ཟིན་མ་ཐག་ཏུ་རང་ཉིད་ཡི་དམ་གྱི་སྐུ་སྒྱུ་མ་ལྟ་བུར་བསྒོམས་ཏེ། དེ་ལ་རྩེ་གཅིག་ཏུ་མཉམ་པར་བཞག་པ་དང་མང་དུ་སྤྲོ་བ་དང་གཅིག་ཏུ་བསྡུ་བ་དང་སྣོད་ཀྱི་འཇིག་རྟེན་གཞལ་ཡས་ཁང་དང་བཅུད་ཀྱི་སེམས་ཅན་འཁོར་གྱི་ལྷ་དང་འདོད་ཡོན་མཆོད་རྫས་སུ་བསྒོམ་པ་སོགས་བྱས་ལ། སྒྱུ་ལུས་ཀྱི་སྐབས་སུ་བཤད་པའི་རིལ་འཛིན་ནམ་རྗེས་གཞིག་གི་བསམ་གཏན་གྱིས་འོད་གསལ་དུ་བསྡུས་ཏེ་ཅི་ནུས་སུ་མཉམ་པར་བཞག་པ་དང་། ཡང་དེ་ལས་སྐད་ཅིག་གིས་ལྷ་སྐུ་སྒྱུ་མ་ལྟ་བུར་ལངས་པ་སོགས་བྱའོ། །དང་པོར་འདི་དག་རིམ་པས་སྔ་མ་ལ་མྱོང་བ་ཐོན་པར་བྱས་ལ་ཕྱི་མ་སྒོམ་པ་ལ་བསླབ་ཅིང་། ཕྱིས་ཐམས་ཅད་ལ་མྱོང་བ་ཐོན་ནས་རྨི་ལམ་གྱི་ཐུན་རེ་ལ་དེ་དག་རྫོགས་པར་ཡང་དང་ཡང་དུ་བསྒོམ་པར་བྱ་སྟེ་སྒྱུ་ལུས་ཀྱི་སྐབས་ལྟར་རོ། །དེ་ལྟར་སྦྱངས་པས་སྔར་གཉིད་ཀྱི་སྟོང་པ་ངེས་མི་ནུས་པས་ཀྱང་ཕྱིས་ནས་ཅུང་ཟད་ངེས་པ་དང་རིམ་གྱིས་གསལ་བར་ངས་ནུས་པ་འབྱུང་བར་བཤད་ལ། དེ་ངེས་ན་གོང་དུ་བཤད་པའི་གཉིད་ཀྱི་འོད་གསལ་ལས་རྨི་ལམ་སྒྱུ་མའི་སྐུར་ལྡང་བའི་འཇུག་ལྡང་ལ་སྦྱང་ངོ་། །གཞན་ཡང་རྨི་ལམ་གྱི་སྣང་བ་གང་ཤར་ཕྱག་རྒྱ་ཆེན་པོའ་ལྟ་བས་ཟིན་པར་བྱས་ཏེ། སྣང་བ་ཐམས་ཅད་བཟང་ངན་མེད་པ་སེམས་ཀྱི་རྣམ་འཕྲུལ། སེམས་ཉིད་གདོད་མ་ནས་སྐྱེ་འགག་གནས་གསུམ་དང་བྲལ་བ་རང་ཤར་རང་གྲོལ་དུ་ཤེས་པར་བྱ་ཞིང་། རང་རིག་གི་ངོ་བོ་རྣམ་པར་མི་རྟོག་པའི་ཡེ་ཤེས་ཉིད་ལ་རྩེ་གཅིག་ཏུ་མཉམ་པར་བགག་པ་ལ་རྨི་ལམ་གྱི་དེ་ཁོ་ན་ཉིད་སྒོམ་པ་དང་རྨི་ལམ་འོད་གསལ་དུ་གཞུག་པ་ཞེས་བྱ་སྟེ། དེ་ཡང་ཆོས་ཐམས་ཅད་རང་བཞིན་མེད་པར་རྟོགས་པའི་ལྟ་བའི་
</div>
<div class="folio"><span class="shoglhe">༣༠༠</span>ཐོག་ནས་རྨི་ལམ་གྱི་དེ་ཁོ་ན་ཉིད་ཤེས་པ་ཞིག་དགོས་ཀྱི། རྨི་ལམ་གྱི་སྣང་བ་རྨི་ལམ་དུ་ཤེས་པ་དང་རྨི་ལམ་བདེན་པར་མ་གྲུབ་བར་ངེས་པ་ཙམ་གྱིས་མི་ཆོག་གོ་།རྨི་ལམ་དུ་དེ་ལྟར་བསྒོམས་པས་སླར་ཡང་རླུང་སྙིང་གར་འདུས་ནས་རྨི་ལམ་གྱི་སྣང་བ་འགགས་ཏེ་གཉིད་དུ་འགྲོ་ཞིང་གཉིད་ཀྱི་སྟོང་པ་རྣམས་ཅུང་ཟད་ངེས་ནུས་པ་འབྱུང་ལ། སྦྱངས་སྟོབས་ཀྱིས་གསལ་པོར་ངེས་པར་འབྱུང་བར་བཤད་དོ། །གསུམ་པ་ནི། འདིར་གཙོ་བོར་དག་པའི་ཞིང་སྦྱོང་བར་བྱེད་པ་ཡིན་ཡང་ཐོག་མར་རིམ་པས་བསླབ་དགོས་ཏེ། དེ་དག་རྨི་ལམ་ཟིན་པ་ན་རང་ཡི་དམ་གྱི་ལྷ་སྐུ་སྒྱུ་མ་ལྟ་བུར་བསྒོམས་པའི་ངང་ནས་སྔར་ཆ་རྒྱུས་ཡོད་པའི་རི་རྩེ་ཕན་ཚུན་དུ་སྐར་མདའ་ལྟར་རྒྱང་གིས་འགྲོ་བ་དང་། དེ་བཞིན་དུ་ཡུལ་ཕྱོགས་གཞན་དང་སྒྲུབ་གནས་དང་རྟེན་གསུམ་ཁྱད་པར་ཅན་དང་བླ་མ་བཞུགས་པའི་སར་སྐར་མདའ་རྒྱུག་པ་ལྟར་འགྲོ་བ་ལ་བསླབ། དེ་ནས་སུམ་ཅུ་རྩ་གསུམ་དུ་ལྷའི་དབང་པོ་བརྒྱ་བྱིན་གྱི་འཁོར་དང་ལོངས་སྤྱོད་ལ་སོགས་པ་བལྟ་བར་བྱ་སྟེ། འདི་དག་ཐམས་ཅད་ལ་རྨི་ལམ་དུ་གང་ལ་སྦྱང་བ་དེའི་ཡུལ་ཕྱོགས་དང་ཁང་ཁྱིམ་དང་འཁོར་དང་ལོངས་སྤྱོད་སོགས་ཀྱི་བཀོད་པ་མཐའ་དག་སད་དུས་སུ་ཡང་ཡང་ཡིད་ལ་བྱ་བ་དང་གཉིད་ལོག་ཁར་དེ་དག་གི་འདུན་པ་བཏང་བ་གནད་ཆེ་བ་ཡིན་ནོ། །དེ་ནས་དེ་དག་འབྱོངས་པ་ན་དག་པའི་ཞིང་སྦྱོང་བྱ་སྟེ། སངས་རྒྱས་རྣམ་སྣང་གི་ཞིང་ཁམས་འོག་མིན་སྟུག་པོ་བཀོད་པ་དང་། མི་བསྐྱོད་པའི་ཤར་མངོན་དགའ་དང་། རིན་འབྱུང་གི་ལྷོ་དཔལ་དང་ལྡན་པ་དང་། འོད་དཔག་མེད་ཀྱི་ནུབ་བདེ་བ་ཅན་དང་། དོན་ཡོད་གྲུབ་པའི་རྔ་སྒྲ་སྒྲོག་པ་རྣམས་ཀྱི་ཞིང་ཁམས་གང་ལ་སྦྱང་བར་བྱེད་པ་དེའི་ཞིང་གི་བཀོད་པ་གཞན་ནས་ཤེས་པར་བྱས་ལ། སད་དུས་སུ་ཡང་ཡང་ཡིད་ལ་བྱ་ཞིང་གཉིད་ཁར་དེའི་འདུན་པ་བཏང་ནས། རྨི་ལམ་ཟིན་པའི་ཚེ་རང་ཡི་དམ་གྱི་ལྷ་སྐུ་སྒྱུ་མ་ལྟ་བུས་སྐར་མདའི་ཚུལ་དུ་ཞིང་ཁམས་དེར་སོང་སྟེ་སངས་རྒྱས་བྱང་སེམས་རྣམས་ལ་
</div>
<div class="folio"><span class="shoglhe">༣༠༡</span>ཕྱག་དང་མཆོད་པ་བགྱིད་པ་དང་ཆོས་ཉན་པ་དང་ཞིང་གི་བཀོད་པ་བལྟ་བ་སོགས་བསྒྲུབ་པར་བྱའོ། །ཡང་ན་རྨི་ལམ་ཟིན་པ་ན་རང་འདུག་པའི་གནས་དེ་ཉིད་གང་སྦྱང་བའི་ཞིང་ཁམས་དེར་བསམས་ལ་སངས་རྒྱས་ལ་ཆོས་ཞུ་བ་སོགས་བྱས་ཀྱང་རུང་ངོ་། །ཤར་མངོན་དགའི་ཞིང་སྦྱོང་ན་གཉིད་ཁར་མགྲིན་པའི་པད་འདབ་ཀྱི་ཤར་གྱི་ཨ་ལ་སེམས་གཏོད་པ་དང་དེ་བཞིན་ཏུ་ལྷོ་ལ་སོགས་པ་ཤེས་པར་བྱས་ཏེ་སེམས་གཏད་ན་ཞིང་ཁམས་དེའི་སྣང་བ་འཆར་བདེ་བར་འགའ་ཞིག་ཏུ་བཤད་དོ། །དེ་ཡང་དང་པོར་དེ་དག་གི་སྣང་བ་གསལ་པོར་མ་ཤར་ནའང་ཞིང་ཁམས་དེ་དང་སངས་རྒྱས་བྱང་སེམས་དེའི་ངོ་བོར་མོས་པ་བྱས་ཏེ་ཆོས་ཞུ་བ་སོགས་སྦྱངས་པས་མཐར་གསལ་པོར་འཆར་བ་འོང་ངོ་། ༈ །བཞི་པ་ངོ་སྤྲད་དེ་ཉམས་མྱོང་བསྐྱང་ཚུལ་ནི། རྨི་ལམ་གྱི་སྣང་བ་སྣ་ཚོགས་འཆར་བ་དེ་ཉིད་ལམ་དུ་ཁྱེར་བ་ལ་རྨི་ལམ་གྱི་གདམས་པ་ཞེས་བྱ་སྟེ། དེ་ལ་རྨི་ལམ་གྱི་ལུས་ནི་ཀུན་རྫོབ་ཀྱི་སྣང་བ་ད་ལྟར་བའི་བག་ཆགས་ལ་བརྟེན་པའི་རླུང་སེམས་ཙམ་གྱི་ལུས་ཡིན་པས་ན་བག་ཆགས་ཀྱི་ལུས་ཞེས་བྱ་ལ། རྨི་ལམ་གྱི་སྣང་བ་ནི་ད་ལྟར་བའི་ཀུན་རྫོབ་ཀྱི་སྣང་བ་འཁྲུལ་པའི་རྗེས་སུ་འབྲངས་པའི་བག་ཆགས་ལ་བརྟེན་ནས་ཀུན་རྫོབ་ཏུ་ཡང་མ་གྲུབ་པའི་འཁྲུལ་སྣང་འཆར་བ་སྟེ་དེ་ལ་ཉིང་འཁྲུལ་ཞེས་བྱའོ། །དེ་དག་ལམ་དུ་ཁྱེར་བའི་དགེ་སྦྱོར་ལ། རྨི་ལམ་ལ་རྨི་ལམ་དུ་ཤེས་པར་བྱ་བ་དང་སྒྱུ་མར་བསླབ་པ་དང་རྩལ་སྦྱོང་བ་རྣམས་ནི་སོ་སོའ་དགོས་པ་མང་དུ་ཡོད་ཀྱང་གཙོ་བོར་རྨི་ལམ་གྱི་ལུས་སྒྱུ་མ་ལྟ་བུའི་ལྷ་སྐུར་སྦྱོང་བ་ལ་རྩལ་ཐོན་པར་བྱེད་པའི་ཐབས་ལྟ་བུ་ཡིན་ཞིང་། དེ་ནས་བག་ཆགས་ལ་བརྟེན་པའི་རྨི་ལམ་གྱི་ལུས་དང་སྣང་བ་སྒྱུ་མ་ལྟ་བུའི་ལྷ་སྐུ་ལ་སོགས་པར་སྦྱོང་བའི་ཚུལ་རྣམས་ནི་རྨི་ལམ་གྱི་དགེ་སྦྱོར་གྱི་དངོས་གཞི་ཡིན་ལ། དེ་དག་གི་ནང་ནས་ཀྱང་གཉིད་ཀྱི་སྟོང་པའི་འོད་གསལ་ལས་རླུང་སེམས་ཙམ་གྱི་ལྷ་སྒྱུ་མ་ལྟ་
</div>
<div class="folio"><span class="shoglhe">༣༠༢</span>བུར་སྐད་ཅིག་གིས་ལྡང་བ་རྨི་ལམ་གྱི་དགེ་སྦྱོར་གྱི་མཐིལ་སོ་ཡིན་ནོ། །ཞིང་སྤྱོད་ནི་མཐར་ཐུག་གང་དུ་འཚང་རྒྱ་བའི་གནས་མངོན་པར་འདུ་བྱ་བ་དང་གནས་སྐབས་སུའང་དག་པའི་ཞིང་དེ་དང་དེར་སྐྱེ་བ་འདུ་བྱ་བའི་ཆེད་ཡིན་པར་བཞེད་པས་གདམས་པའི་ཡན་ལག་ལྟ་བུའོ། །དེས་ན་གདམས་པ་འདིའི་དགོས་པའི་གཙོ་བོ་ནི་ཐ་མལ་པ་ལ་འཆི་སྲིད་ཀྱི་འོད་གསལ་ལས་རླུང་སེམས་ཙམ་གྱི་བར་སྲིད་འཆར་བ་དེ་རྣལ་འབྱོར་པས་སྒྱུ་མའི་སྐུར་ལྡང་བའི་ཆེད་ཡིན་པར་བཤད་ལ། དེའི་རིགས་པས་སྣོད་བཅུད་གཞལ་ཡས་ཁང་དང་འཁོར་གྱི་ལྷར་སྦྱང་བ་སོགས་ཀྱང་བར་དོའ་སྣང་བ་དེ་དང་དེར་འཆར་བའི་ཆེད་ཡིན་པར་བསྟན་ཏོ། །དེ་ནས་ཡུན་དུ་རྨི་ལམ་གྱི་ཉམས་མྱོང་བསྐྱང་ཚུལ་ལ། དང་པོར་རྨི་ལམ་བཟུང་བ་སོགས་ནས་རིམ་པས་མྱོང་བ་ཐོན་པར་བྱ་དགོས་ཀྱང་། དེ་ནས་ནི་གཉིད་ཀྱི་འོད་གསལ་ལས་རྨི་ལམ་གྱི་ལུས་ལྷ་སྐུ་སྒྱུ་མ་ལྟ་བུར་ལངས་ཏེ་མཉམ་པར་བཞག་པ་དང་སྣོད་བཅུད་གཞལ་ཡས་ཁང་དང་ལྷར་སྦྱོང་བ་སོགས་བྱས་ལ། བསམ་གཏན་གཉིས་ཀྱིས་དེ་དག་འོད་གསལ་དུ་བསྡུས་ཏེ་མཉམ་པར་བཞག་ནས། ཡང་དེ་ལས་སྔར་བཞིན་ལྡང་བའི་ཚུལ་ཉིད་ལ་གཙོ་བོར་སྦྱང་། གཉིད་ཀྱི་འོད་གསལ་མི་ཟིན་པས་ཀྱང་རྨི་ལམ་ཟིན་མ་ཐག་ཏུ་རྨི་ལམ་གྱི་ལུས་ལྷ་སྐུ་སྒྱུ་མ་ལྟ་བུར་ལངས་པ་སོགས་བྱ་ཞིང་རྨི་ལམ་གྱི་དེ་ཁོ་ན་ཉིད་བསྒོམ་པ་དང་ཞིང་སྦྱོང་ཡང་ཅི་རིགས་བྱའོ། །སྐད་ཅིག་རྨི་ལམ་འབྱོངས་ནས་ཀྱང་ཐ་མལ་གྱི་སྤྲུལ་སྒྱུར་གཙོ་བོ་བྱེད་པ་ནི་ལེགས་པར་མ་མཐོང་ངོ་། །འོད་གསལ་དུ་འཇུག་ལྡང་བྱ་བའི་ཚུལ་སད་དུས་ཀྱི་སྒྱུ་ལུས་སྒོམ་པའི་སྐབས་སུའང་གཙོ་བོར་བྱེད་མོད་ཀྱང་། རྨི་ལམ་དུ་སྒོམ་པ་ཆེས་ཕྲ་བའི་གནད་ཀྱིས་བར་དོ་སྒྱུ་མའི་སྐུར་ལྡང་བའི་ཚོད་འཛིན་དུ་འགྱུར་བ་དང་། སད་རྨི་གཉིས་ཀར་བསྒོམས་པས་གཅིག་གི་བོགས་གཅིག་གིས་ཕྱུང་སྟེ་རྟོགས་པ་མངོན་དུ་བྱེད་པ་ལ་མྱུར་ཁྱད་ཆེ་བས་སད་རྨི་གཉིས་ཀར་སྒྱུ་ལུས་ཀྱི་གདམས་པ་སྤེལ་མར་སྒོམ་དགོས་པ་ཡིན་ནོ། །
</div>
<div class="folio"><span class="shoglhe">༣༠༣</span>དེ་ལྟར་རྨི་ལམ་གྱི་གདམས་པ་ཉམས་སུ་བླངས་པ་ལས་གནས་སྐབས་སུ་སད་དུས་དང་རྨི་དུས་གཉིས་ཀའི་འཁྲུལ་སྣང་གི་བདེན་ཞེན་བཟློག་ཅིང་འཁྲུལ་པ་བག་ཆགས་དང་བཅས་པ་སྦྱོང་བ་དང་། སྣང་བ་ཐམས་ཅད་སེམས་སུ་ཤེས་ཤིང་སེམས་རང་བཞིན་མེད་པ་རྨི་ལམ་ལྟ་བུར་རྟོགས་པ་དང་། འཁོར་འདས་ཀྱི་ཆོས་ཐམས་ཅད་འཆིང་གྲོལ་མེད་པ་སྒྱུ་མ་ལྟ་བུར་རྟོགས་པ་ལ་སོགས་པའི་རྟོགས་པ་འཆར་ལ། གཞན་ཡང་མ་དག་པའི་སྣང་ཞེན་ཕྲ་རགས་སྦྱངས་ཏེ་སྒྱུ་མ་ལྟ་བུར་དག་པའི་སྣང་བ་བསྐྱེད་ནས་མཐར་ཐུག་སྒྱུ་མའི་ལོངས་སྐུ་མངོན་དུ་བྱེད་པར་གསུངས་སོ། ༈ །བཞི་པ་ལམ་གྱི་སྙིང་པོ་འོད་གསལ་གྱི་གདམས་པ་ལ་བཞི། མ་ཟིན་པ་ཟིན་པར་བྱེད་པ། ཟིན་པ་བརྟན་པར་བྱེད་པ། བརྟན་པ་བོགས་དབྱུང་བ། ངོ་སྤྲད་དེ་ཉམས་མྱོང་བསྐྱང་ཚུལ་ལོ། །དང་པོ་ལ་གཉིས། འོད་གསལ་ཟིན་པའི་ཐབས་དང་། འོད་གསལ་འཛིན་པ་དངོས་སོ། །དང་པོ་ནི། གཉིད་ཀྱི་འོད་གསལ་མི་ཟིན་པའི་རྒྱུ་སྤང་ཞིང་ཟིན་པའི་རྒྱུ་བསྒྲུབ་དགོས་པས་དེ་དག་ཕལ་ཆེར་རྨི་ལམ་གྱི་སྐབས་སུ་བཤད་པ་ལྟར་བྱ་ཞིང་། གཞན་ཡང་ལུས་ཁྲུས་བྱས་ཏེ་བསྐུ་མཉེ་བྱ། བཟའ་བཏུང་དྲོད་བཅུད་ཅན་བསྟེན་ཞིང་བྱང་སེམས་བསྲུང་། ཤིན་ཏུ་དབེན་པར་མཚམས་དམ་དུ་བཅད་ཅིང་སྤྱོད་ལམ་དལ་བར་བྱའོ། །དེ་ནས་ཁྱད་པར་གྱི་སྔོན་འགྲོ་རྣམས་བྱ་ཞིང་ཐུན་གྱི་སུམ་ཆར་གཏུམ་མོ་བསྒོམ། དེ་ནས་རང་གི་སྙིང་གའི་རྩ་འཁོར་གྱི་དབུས་སུ་བླ་མ་རྡོ་རྗེ་འཆང་སྔོན་པོ་ཡུམ་དང་བཅས་པ་བསྒོམས་ནས། དེ་ལ་ཆོས་སྐུའི་མོས་པ་བསྐྱེད་དེ་འོད་གསལ་ཟིན་པ་དང་དེའི་རྟོགས་པ་མཐའ་དག་རྒྱུད་ལ་སྐྱེ་བར་གསོལ་བ་དྲག་ཏུ་བཏབ་ལ་རང་ཡི་དམ་གྱི་ལྷ་སྐུ་སྒྱུ་མ་ལྟ་བུར་གསལ་བའི་སྙིང་གའི་རྩ་འཁོར་གྱི་དབུས་སུ་པདྨ་འདབ་མ་བཞི་པའི་ལྟེ་བར་ཧཱུྃ་སྔོན་པོ། འདབ་མར་མདུན་དུ་ཨ་དཀར་པོ་གཡས་སུ་ནུ་སེར་པོ་རྒྱབ་ཏུ་ཏ་དམར་པོ་གཡོན་དུ་ར་ལྗང་གུ་རྣམས་གསལ་བར་བསྒོམས་པའམ་
</div>
<div class="folio"><span class="shoglhe">༣༠༤</span>ཧཱུྃ་ཁོ་ན་བསྒོམས་ཀྱང་རུང་བར་བཤད་དེ། ཧཱུྃ་ལ་རྩེ་གཅིག་ཏུ་རིག་པ་གཏད་པའི་རླུང་ཁ་སྦྱོར་ཅི་རིགས་པ་བསྒོམ། ཡང་ན་ཧཱུྃ་ལ་འཇུག་གནས་དབྱུང་གསུམ་གྱི་ནོར་བཟླས་བྱས་ཀྱང་རུང་ངོ། །དེ་ནས་སྒྱུ་ལུས་ཀྱི་སྐབས་སུ་བཤད་པ་ལྟར་རིལ་འཛིན་ནམ་རྗེས་གཞིག་གི་བསམ་གཏན་གྱིས་ཐམས་ཅད་སྙིང་གའི་ཧཱུྃ་ལ་བསྡུ། ཧཱུྃ་ཡང་ནཱ་དའི་བར་བསྡུ། ནཱ་ད་ཡང་མི་དམིགས་པའི་ངང་དུ་དེའི་ཐད་ཀར་རིག་པ་རྩེ་གཅིག་ཏུ་གཏད་ནས་རྟོག་མེད་ཀྱི་འོད་གསལ་ལས་ཅི་ནུས་མཉམ་པར་བཞག་ཅིང་རང་ཁ་སྦྱོར་ཅི་རིགས་བཟུང་། ཡང་སྐད་ཅིག་གིས་ལྷ་སྐུ་སྙིང་གའི་པདྨ་ཡི་གེ་དང་བཅས་པར་ལངས་ཏེ་ཧཱུྃ་ལ་དམིགས་པ་སོགས་སྔར་ལྟར་བྱའོ། །ཁ་ཅིག་ཚུལ་འདི་གཉིད་ཀ་ཁོ་ནར་བསྒོམས་པས་ཆོག་པར་འདོད་པ་ནི་གནད་མ་མཐོང་བ་སྟེ། སད་དུས་ཀྱི་ཐུན་ཐམས་ཅད་དུ་དེ་ལྟར་བསྒོམས་པས་སྙིང་གར་རླུང་འདུ་བ་བྱང་ནས་གཉིད་དུས་དེར་རླུང་འདུ་བ་སླ་ཞིང་བརྟན་པས་འོད་གསལ་འཆར་ཡུན་རིང་བ་དང་། སད་དུས་བསྒོམས་པའི་ཤུགས་ཀྱིས་གཉིད་དུས་ཀྱི་འོད་གསལ་ཟིན་བདེ་བ་དང་ཟིན་ཡུན་རིང་བ་སོགས་ཀྱི་གནད་ཆེའོ། །གཞན་ནི་འོད་གསལ་ཟིན་ཡང་དཀའ་ཞིང་བརྒྱ་ལ་ཟིན་ཡང་ཤིན་ཏུ་མི་བརྟན་པ་ཡིན་ནོ། །དེས་ནི་ཚུལ་དེ་ལྟར་བསྒོམས་པ་ལ་བརྟེན་ནས་རླུང་དབུས་རི་ཐིམ་པ་ལས་སྟོང་པ་བཞི་བསྐྱེད་ནུས་ན་ནི་མཆོག་ཏུ་བསྔགས་ལ། དེ་མི་ནུས་ཀྱང་སད་དུས་ཀྱི་ཐུན་ཐམས་ཅད་དུ་དེ་ལྟར་བསྒོམ་པ་ནི་འོད་གསལ་འཛིན་པའི་བབས་ཀྱི་གཙོ་བོ་ཡིན་ནོ། ཁ་ཅིག་གསང་འདུས་ཀྱི་མན་ངག་ཏུ་འབྱུང་བའི་ཐིག་ལེ་དཀར་དམར་གྱི་དབུས་སུ་ཨ་ཤད་ལ་རླུང་སྦྱོར་བྱེད་པ་འདིར་འཆད་པ་ནི་འགལ་བ་མེད་མོད་ཀྱང་། དེ་ལ་གནད་ལྷག་པ་མི་སྣང་ཞིང་ཆོས་དྲུག་གི་གཞུང་ཕལ་ཆེར་ལས་མི་འབྱུང་བས་སྔར་བཤད་པ་ཉིད་ལེགས་སོ། །གཉིས་པ་ནི། སད་དུས་སུ་རླུང་དབུ་མར་ཐིམ་པ་ལས་སྟོང་པ་བཞི་བསྐྱེད་ནུས་པས་ནི་གཉིད་དུ་འགྲོ་བར་རྩོམ་པའི་ཚེ་སྙིང་གའི་ཧཱུྃ་ཁོ་ན་ལ་རེག་པ་རྩེ་གཅིག་ཏུ་གཏད་དེ་གཉིད་བས། གཉིད་ཀྱི་སྟོང་པ་
</div>
<div class="folio"><span class="shoglhe">༣༠༥</span>བཞི་རིམ་གྱིས་འཆར་བ་ངེས་ནས་འོད་གསལ་ཟིན་པར་བཤད་ལ། དེ་ལྟར་མི་ནུས་པས་ནི་རིམ་པས་སྦྱངས་ཏེ་འཛིན་དགོས་སོ། །དེ་ལ་དུས་ཀྱི་གནད་ནི། སྲོད་ལ་སོགས་པ་གཉིད་འཐུག་པའི་དུས་སུ་མ་གོམས་པས་ཟིན་དཀའ་བས་ཐོ་རངས་དང་ནམ་ལངས་པ་སོགས་གཉིད་ཅུང་ཟད་སྲབ་པའི་དུས་སུ་བཟུང་ངོ་། །ལུས་ཀྱི་གནད་ནི། སྔས་མཐོ་བ་ལ་སེང་གེའི་ཉལ་སྟབས་བྱ་བར་བཤད་ཀྱང་གཉིད་ཕེབས་ན་ཙོག་གཉིད་བྱས་པ་ཟིན་བདེའོ། །ཡུལ་གྱི་གནད་ནི། རང་ལྷ་སྐུ་སྒྱུ་མ་ལྟ་བུར་གསལ་བའི་སྙིང་གའི་རྩ་འཁོར་གྱི་དབུས་སུ་པདྨ་ཡི་གེ་ལྔ་དང་བཅས་པ་ལ་རིམ་པས་དམིགས་པ་གཏོད་པ་སྟེ་གནད་གསུམ་མམ། ཡང་ན་དེ་ཐོག་ཏུ་རླུང་གི་གནད་རླུང་ཁ་སྦྱོར་ཅི་རིགས་བཟུང་། འདུན་པའི་གནད་གཉིད་ཀྱི་སྣང་མཆེད་ཐོབ་གསུམ་རྫོགས་ནས་རྨི་ལམ་མ་རྨིས་པའི་བར་དེར་འོད་གསལ་ཅི་ནས་ཀྱང་ཟིན་པར་བྱའོ་སྙམ་པའི་འདུན་པ་དྲག་པོ་ཉེར་གཅིག་སོགས་ཕྱ་སྟེ་གནད་ལྔའོ། །འགའ་ཞིག་གཉིད་དུ་འགྲོ་བར་རྩོམ་པའི་སྔོན་དུ་སྔར་བཤད་པ་ལྟར་ལྷ་སྐུ་ཧཱུྃ་དང་བཅས་པ་འོད་གསལ་དུ་བསྡུས་ཏེ་མཉམ་པར་བཞག་པ་ལན་དུ་མར་བྱ་བར་ཡང་བཞེད་དོ། །དེ་ནས་གཉིད་མི་བྲོ་བར་སྣང་བ་བཀྲ་བ་ཐ་མལ་གྱི་དུས་ཡི་གེ་ཨ་ལ་རིག་པ་རྩེ་གཅིག་ཏུ་གཏད་ལ་ངོ་བོ་བསྐྱང་། དེ་བཞིན་དུ་གཉིད་དུ་འགྲོ་བར་རྩོམ་པའི་ཚེ་ནུ་དང་གཉིད་འཐུམ་པའི་ཚེ་ཏ་དང་ཆེར་འཐུམ་པའི་ཚེ་ང་དང་ཐུམ་གྱིས་འགྲོ་བའི་ཚེ་ཧཱུྃ་ལ་རིག་པ་རྩེ་གཅིག་ཏུ་གཏད་དེ་ངོ་བོ་བསྐྱང་ངོ་། །དེ་ཡང་དང་པོར་གཉིད་དུ་འགྲོ་བར་རྩོམ་པ་དང་གཉིད་འཐུམ་པའི་སྐབས་ཙམ་ལས་ཕྱི་མ་གཉིས་མི་ངེས་ཀྱང་། སྦྱངས་སྟོབས་ཀྱིས་རིམ་པས་ངེས་ནུས་པ་ཙམ་འབྱུང་ལ། རེ་ལ་ཡང་གཉིད་དུ་ཐུམ་གྱིས་སོང་བ་དང་དྲན་མེད་དུ་འགྲོའོ། །དེ་ནས་ཀྱང་ཡུན་དུ་སྦྱངས་པས་གཉིད་ཀྱི་དྲན་མེད་སངས་ནས་རྨི་ལམ་མ་རྨིས་པའི་བར་དེར་ནམ་མཁར་གཡའ་དག་པ་ལྟ་བུའི་སེམས་ས་ལེ་སིང་ངེ་བ་ཞིག་སྐབས་ཤིག་ཏུ་ངོས་ཟིན་པར་འགྱུར་པ་
</div>
<div class="folio"><span class="shoglhe">༣༠༦</span>ཏེ་འོད་གསལ་ཅུང་ཟད་ཟིན་པ་ཡིན་ནོ། །གལ་ཏེ་མ་ཟིན་ན་འོད་གསལ་ཟིན་པའི་གསོལ་བ་བཏབ་ཏེ་འདུན་པར་དྲག་པོས་གཉིད་ཐུན་ཆུང་བར་བྱས་ནས་སྙིང་གའི་ཧཱུྃ་ལ་སེམས་རྩེ་གཅིག་ཏུ་གཏད་དེ་རིག་པའི་ངོ་བོ་བསྐྱང་ལ་གཉིད་ནས་སད་རེས་ཀྱིས་ཟིན་མ་ཟིན་བལྟ། དེས་ཀྱང་མ་ཟིན་ན་སྲོད་དང་ནམ་གུང་གཉིད་བཅག་ནས་ནམ་ལངས་པ་ན་མགོ་གོས་ཀྱིས་མ་གཡོགས་པར་གཉིད་དེ་སྒྲུབ་གྲོགས་ཞིག་ལ་གཉིད་མ་སད་ཙམ་དུ་འོད་གསལ་ཟུང་ཞིག་པའི་བརྡ་ཐབས་བྱེད་དུ་བཅུག་ནས། དེའི་ཚེ་རང་སྙིང་གའི་ཧཱུྃ་ལ་སེམས་གཏད་དེ་རིག་པའི་ངོ་བོ་རྩེ་གཅིག་ཏུ་བསྐྱང་བས་ཟིན་པར་བཤད་ལ། འགའ་ཞིག་ཏུ་ཞག་གསུམ་ཙམ་གཉིད་བཅག་སྟེ་དེ་ལྟར་བྱ་བར་བཤད་དོ། །གལ་ཏེ་དེ་ལྟར་འབད་ཀྱང་མ་ཟིན་ན་བླ་མ་དག་རེ་ཞིག་སྲབ་མོའ་འོད་གསལ་འཛིན་པར་བཞེད་དོ། །དེ་ལ་རང་གི་སྙིང་གའི་རྩ་འཁོར་གྱི་དབུས་སུ་ཡི་དམ་གྱི་ལྔ་ཚོན་གང་བ་ཤིན་ཏུ་འཚེར་བ་ཞིག་བསྒོམས་ལ་དེའི་འོད་ཀྱིས་ལུས་ཕྱི་ནང་ཐམས་ཅད་གསལ་སེང་ངེ་ཡོད་པར་ཉིན་མོ་དང་ཉལ་ཀར་བསྒོམ་ཞིང་། གཉིད་དུ་འགྲོ་བའི་ཚེ་དེ་ལ་སེམས་གཏད་དེ་གཉིད། ཡང་ན་ཡི་གེ་ལྔ་ཤིན་ཏུ་འཚེར་བའི་འོད་ཀྱིས་ལུས་ཀྱི་ནང་དང་མལ་སའི་ཁྱོན་ཙམ་དུ་གསལ་བར་དམིགས་ཏེ་གཉིད་པས་ཟིན་པར་བཤད་དོ། །དེ་ལ་འབད་ཀྱང་མ་ཟིན་ན་རེ་ཞིག་ཉམས་ཀྱི་འོད་གསལ་འཛིན་པར་བཞེད་དེ། དེ་ལ་རང་གི་སྙིང་གར་ཆོས་འབྱུང་གི་ནང་དུ་འོད་ཀྱི་གོང་བུ་བྱ་མོའ་སྒོ་ང་ཙམ་པ། ཤེལ་གོང་ལྟར་གསལ་ཞིང་འཚེར་བ་ལུས་ཕྱི་ནང་གི་གཟུགས་བརྙན་ཐམས་ཅད་བཀྲ་བར་འཆར་བ་ཞིག་བསྒོམས་ནས་དེ་ལ་རིག་པ་གཏད་པ་དང་། སྙིང་གར་འོད་ཁ་དོག་ལྔ་པ་གྭའུའི་རྣམ་པ་ཅན་ལ་རིག་པ་གཏད་པ་དང་། མདུན་དུ་ཤེལ་ལམ་ཅོང་ཞིའི་ཀོང་བུ་མར་མེ་སྦར་བ་ལ་མིག་ཟིམ་མེ་བལྟ་ཞིང་སེམས་ཀྱི་ངོ་བོ་བསྐྱང་བས་ཟིན་པར་བཞེད་དེ། སྲབ་མོ་དང་ཉམས་ཀྱི་འོད་གསལ་འཛིན་པ་ལ་ཡང་གྲོགས་ཀྱིས་བརྡ་ཐབས་བྱ་བ་གནད་དུ་འགྲོའོ། །འགའ་ཞིག་རྩ་རླུང་དང་
</div>
<div class="folio"><span class="shoglhe">༣༠༧</span>ཐིག་ལེའི་དྭངས་མ་སོགས་ལ་འཛིན་པའི་ཚུལ་མང་དུ་བྱེད་ཀྱང་དམིགས་རྐང་མང་བ་ཙམ་ལས་གནད་ལྷག་པ་མི་སྣང་ངོ་། ༈ །གཉིས་པ་ཟིན་པ་བརྟན་པར་བྱེད་པ་ནི། འོད་གསལ་ཡང་ཡུད་རེ་ཟིན་ཡང་མི་བརྟན་ན་དེའི་སྐྱོན་བསལ་ནས་སྦྱང་བར་བྱ་ཞིང་། དེ་ཡང་གཉིད་དུ་འགྲོ་བ་ནང་གཉིད་ཅུང་ཟད་སྲབ་པ་གཉིས་ཚོགས་པར་བྱ་དགོས་ཏེ། དེ་ལ་གཉིད་མ་ཕེབས་ན་ཟས་དྲོད་བཅུད་ཅན་བསྟེན་ཞིང་བསྐུ་མཉེ་བྱ་བ་སོགས་གཉིད་འོང་བའི་ཐབས་བྱས་ལ། སྙིང་གའི་པད་འདབ་ཀྱི་ལྟེ་བར་ཐིག་ལེ་སྔོན་པོའམ་ནག་པོ་ལ་སེམས་ལྷོད་ཀྱིས་གཏད་ལ་གཉིད། གཉིད་འཐུག་ན་སྙིང་གར་ཡི་གེ་ལྔའམ་ཐིག་ལེ་དཀར་དམར་ཤིན་ཏུ་འཚེར་བ་ཞིག་བསམས་ཏེ། དེའི་འོད་ཀྱིས་ལུས་ཀྱི་ནང་ཙམ་མམ་སྒྲུབ་ཁང་གི་ནང་ཙམ་ཉི་མ་ཤར་བ་ལྟར་གསལ་ཆམ་མེ་བསམས་ལ་གཉིད། ཐམས་ཅད་དུ་འོད་གསལ་འཛིན་པའི་འདུན་པ་དྲག་པོས་བརྩོན་པ་བསྐྱེད་པས་རྨིན་པ་ཅུང་ཟད་བརྟན་པར་འགྱུར་ཏེ། དེ་ལ་རབ་ཀྱི་ས་འོག་ཏུ་འཆད་པའི་གཉིད་ཀྱི་སྣང་མཆེད་ཉེར་ཐོབ་འོད་གསལ་བཞི་རིམ་གྱིས་ངེས་ནས་ཡུལ་ཕྲ་རགས་འགགས་པའི་སྣང་མེད་ཀྱི་སེམས་ངོས་བཟུང་མེད་པ་ནམ་མཁའ་གཡའ་དག་པ་ལྟ་བུ་ངོས་ཟིན་པ་ནི་གཉིད་ཀྱི་འོད་གསལ་དངོས་གཞི་ཡིན་ལ། འབྲིང་གིས་གཉིད་ཀྱི་སྟོང་པ་བཞི་རིམ་ཅན་དུ་མ་ངེས་པར་གཉིད་འཐུག་པོ་སངས་པ་ན་ཡུལ་ཕྲ་རགས་ཀྱི་སྣང་བའང་མ་འགགས་པའི་སེམས་གསལ་སྟོང་སིང་ངེ་བ་ཞིག་ངོས་ཟིན་པ་དེ་སྲབ་མོའ་འོད་གསལ་ཡིན་ཞིང་། ཐ་མས་དེ་དག་གང་ཡང་མི་ངེས་པར་སྐབས་ཤིག་ཏུ་རྨི་ལམ་རྨིས་ལམ་ཡིན་པར་འོད་ཀྱི་རྣམ་པའམ་མར་མེ་ལྟ་བུའི་གསལ་ཉམས་དང་བཅས་པའི་སེམས་ལྷམ་མེ་བ་ཞིག་ངོས་ཟིན་པ་ནི་ཉམས་ཀྱི་འོད་གསལ་ཡིན་ནོ། །གཞན་ཡང་སད་དུས་སུ་སེམས་གནས་བརྟན་པོ་ཡོད་ན་ཉིན་བར་ཏིང་ངེ་འཛིན་བསྒོམས་པའི་རྒྱུན་གཏིང་དུ་ཤར་ནས་གཉིད་ཐུན་རེ་ལ་རྨི་ལམ་མི་འཆར་བ་དང་། རྨི་ལམ་ལན་ཅིག་ཤར་བ་ཟིན་
</div>
<div class="folio"><span class="shoglhe">༣༠༨</span>ནས་སླར་ཏིང་ངེ་འཛིན་དུ་འགྲོ་བ་སོགས་ཀྱང་འབྱུང་སྟེ། དེ་དག་ཁ་ཅིག་འོད་གསལ་དུ་འདོད་ཀྱང་གཉིད་ཏིང་ངེ་འཛིན་དུ་ཤར་བའམ་གཉིད་དུ་དགེ་སྦྱོར་ཚུགས་པ་ཡིན་པས་འོད་གསལ་གཞན་ཡིན་ཡང་འདིར་བསྒྲུབ་བྱའི་གཉིད་ཀྱི་འོད་གསལ་མིན་ལ། འོན་ཀྱང་བོགས་བཏོན་པས་མཐར་སྲབ་མོའ་འོད་གསལ་དུ་འཆར་བ་འོང་ངོ་། །དེ་ནས་འོད་གསལ་ཟིན་ལུགས་གང་བྱུང་ཡང་རེ་ཞིག་སྔར་བཤད་པའི་བཟུང་ཐབས་མྱོང་བ་གང་སྐྱེ་བདེ་བ་ཞིག་གིས་བཟུང་སྟེ། ཟིན་པ་ན་གནས་ལུགས་སྟོང་ཉིད་ཀྱི་ལྟ་བ་རྩེ་གཅིག་ཏུ་བསྐྱང་ངོ་། །ཏིང་ངེ་འཛིན་དེ་སྲབ་ཏུ་སོང་ནས་སད་པར་རྩོམ་པ་ན་སླར་སྙིང་གའི་ས་བོན་ནམ་ཐིག་ལེ་ལ་སེམས་རྩེ་གཅིག་ཏུ་གཏད་པས་བརྟན་པར་འགྱུར་ལ། འབྱམས་སྐྱོན་གཞན་གྱིས་འོད་གསལ་སྒོམ་མ་བདེ་ན་རྨི་ལམ་གྱི་གདམས་པར་བཤད་པའི་འབྱམས་སེལ་ཅི་རིགས་བྱས་ཏེ་ཟིན་པ་བརྟན་པར་བྱའོ། ༈ །གསུམ་པ་བརྟན་པ་བོགས་དབྱུང་བ་ལ་གསུམ། གཉིད་འཐུག་གི་འོད་གསལ་བོགས་དབྱུང་བ། སྲབ་མོའ་འོད་གསལ་བོགས་དཔྱད་པ། ཉམས་ཀྱི་འོད་གསལ་བོགས་དབྱུང་བའོ། །དང་པོ་ནི། སད་དུས་སུ་རླུང་དབུ་མར་ཐིམ་པ་ལས་སྟོང་པ་བཞིའམ་དགའ་བ་བཞི་བསྐྱེད་ལ་དེའི་འོད་གསལ་ལམ་ལྷན་སྐྱེས་ལ་མཉམ་པར་འཇོག་པ་ལ་སྦྱང་ཞིང་། གཞན་ཡང་འོད་གསལ་ཟིན་ཐབས་དང་འཛིན་ཚུལ་སྔར་བཤད་པ་ལྟར་བྱས་ལ། དེ་ནས་གཉིད་མི་བྲོ་བའི་ཐ་མལ་གྱི་དུས་སྙིང་གའི་པད་འདབ་ཀྱི་ཡི་གེ་ཨ་ལ་སེམས་རྩེ་གཅིག་ཏུ་གཏད། དེའི་ཚེ་སྙིང་གར་རླུང་ཅུང་ཟད་འདུས་ཏེ་དུ་བ་དང་སྨིག་རྒྱུ་སོགས་འབྱུང་བ་བཞི་རིམ་པས་ཐིམ་པའི་རྟགས་ཕྲ་མོ་རེ་འཆར། དེ་ནས་གཉིད་དུ་འགྲོ་བར་རྩོམ་པའི་ཚེ་ལ་ནུ་ལ་སེམས་གཏད། དེའི་ཚེ་རླུང་ཆེར་འདུས་ཏེ་རྣམ་པར་ཤེས་པ་སྣང་བ་ལ་ཐིམ་པས་ཡུལ་རགས་པའི་རྟོག་པ་འགགས་ནས་སྟོང་པའི་སྣང་བ་ཞེས་པ་ནམ་མཁའ་གཡའ་དག་པ་ལ་ཟླ་འོད་ཤར་བ་ལྟ་བུའི་རྣམ་པ་འཆར། དེ་ནས་གཉིད་འཐུམ་པའི་དུས་སུ་ཏ་ལ་སེམས་གཏད། དེའི་ཚེ་རླུང་ཆེས་
</div>
<div class="folio"><span class="shoglhe">༣༠༩</span>ཆེར་འདུས་ཏེ་སྣང་བ་མཆེད་པ་ལ་ཐིམ་པས་ཡུལ་ཕྲ་བའི་རྟོག་པ་མཐའ་དག་འགགས་ནས་ཤིན་ཏུ་སྟོང་པའམ་མཆེད་པ་ཞེས་པ་ནམ་མཁའ་གཡའ་དག་པ་ལ་ཉི་འོད་ཤར་བ་ལྟ་བུའི་རྣམ་པ་འཆར། དེ་ནས་གཉིད་ཆེར་འཐུམ་པའི་དུས་སུ་ར་ལ་སེམས་གཏད། དེའི་ཚེ་རླུང་ཐམས་ཅད་འདུས་ནས་མཆེད་པ་ཉེར་ཐོབ་ལ་ཐིམ་པས་རྟོག་པ་ཕྲ་བ་ཕལ་ཆེར་འགགས་ནས་སྟོང་པ་ཆེན་པོའམ་ཉེར་ཐོབ་ཅེས་པ་ནམ་མཁའ་གཡའ་དག་པ་ལ་མཚམས་ཀྱི་སྨག་གིས་ཁྱབ་པ་ལྟ་བུའི་རྣམ་པ་འཆར། དེ་ནས་གཉིད་དུ་ཐུམ་གྱིས་འགྲོ་བའི་ཚེ་ཧཱུྃ་ལ་སེམས་གཏད། དེའི་ཚེ་རླུང་ཐམས་ཅད་ཐིམ་སྟེ་ཉེར་ཐོབ་འོད་གསལ་ལ་ཐིམ་པས་རྟོག་པ་ཐམས་ཅད་འགགས་ནས་ཐམས་ཅད་སྟོང་པའམ་འོད་གསལ་ཞེས་པ་ཐོ་རངས་ཀྱི་དུས་ནམ་མཁའ་སློད་བྱེད་ཀྱི་རྐྱེན་གསུམ་དང་བྲལ་ཏེ་གཡའ་དག་པའི་ནམ་མཁའ་ལ་ཤིན་ཏུ་དྭངས་པ་ལྟ་བུའི་རྣམ་པ་འཆར་ཏེ། དེ་དག་གི་ཚེ་གཉིད་ཀྱི་སྟོང་པ་འདི་དང་འདིའོ་སྙམ་དུ་ངེས་པར་བྱས་ཏེ་ངོ་བོ་བསྒོམ་པར་བྱ་ཞིང་། ཁྱད་པར་དུ་འོད་གསལ་གྱི་ཏིང་ངེ་འཛིན་དེའི་ངང་མ་ཤོར་བར་ཅི་གནས་སུ་བསྐྱང་ངོ་། །དེ་ཡང་དང་པོ་ཉིད་ནས་སྟོང་པ་བཞི་རིམ་ཅན་དུ་ངེས་མ་ནུས་ཀྱང་སྦྱངས་སྟོབས་ཀྱིས་ངེས་ནུས་པ་འབྱུང་ལ། མ་གོམས་པའི་ཚེ་གཉིད་སྲབ་པའི་དུས་ལ་སྦྱང་ཞིང་གོམས་ནས་གཉིད་འཐུག་པའི་དུས་ལ་སྦྱང་ངོ་། །དེ་ནས་འོད་གསལ་ལས་ཉེར་ཐོབ་སོགས་སྟོང་པ་ལུགས་བཟློག་ཏུ་འཆར་ཡང་ལུགས་འབྱུང་མ་བྱང་བར་དེ་ངོས་ཟིན་པ་ཤིན་ཏུ་དཀའ་ཞིང་། ལུགས་འབྱུང་བྱང་ནས་ལུགས་བཟློག་ངོས་འཛིན་པའི་འཕེན་པ་བཏང་སྟེ་སྦྱངས་ན་རིམ་གྱིས་ཟིན་པར་བཤད་དོ། །དེ་ནས་རླུང་གཡོས་ཏེ་ཏིང་ངེ་འཛིན་ལས་ལྡང་བར་རྩོམ་པ་ན་སྙིང་གའི་ས་བོན་ལ་རིག་པ་རྩེ་གཅིག་ཏུ་གཏད་དེ་བརྟན་པར་བྱ་ལ། ཅི་ནས་ཀྱང་ལྡང་ན་སྲབ་མོའ་འོད་གསལ་སྒོམ་པ་དང་། དེ་ལས་ཀྱང་ལྡང་ན་རྨི་ལམ་གྱི་ལུས་ལྷ་སྐུར་ལངས་ཏེ་བསམ་གཏན་གཉིས་ཀྱིས་འོད་གསལ་དུ་བཅུག་ལ་མཉམ་པར་བཞག་པ་ཡང་དང་
</div>
<div class="folio"><span class="shoglhe">༣༡༠</span>ཡང་དུ་བྱའོ། །འདི་དག་ལ་སད་དུས་སུ་རླུང་དབུ་མར་ཐིམ་པ་ལས་སྟོང་པ་བཞིའམ་དགའ་བཞི་བསྐྱེད་ནུས་པ་ཞིག་དང་། དེའི་འོད་གསལ་ལམ་ལྷན་སྐྱེས་ལ་མཉམ་པར་འཇོག་པ་གོམས་པ་ཞིག་དགོས་ཀྱི། གཞན་ནི་སྟོང་པ་བཞི་ཆ་མཐུན་ཙམ་ལས་མཚན་ཉིད་རྫོགས་པ་མི་འཆར་ཞིང་ཡུན་ཐུང་བས། སྣང་མཆེད་གཉིས་ཙམ་ངེས་པ་འབྱུང་ཡང་ཉེར་ཐོབ་ངེས་པ་དཀའ་ལ། འོད་གསལ་ངེས་པ་ཤིན་ཏུ་ཡང་དཀའ་བ་ཡིན་ནོ། །གཉིས་པ་ནི། གཉིད་འཐུག་འོད་གསལ་བསྒོམ་པར་མ་ནུས་ན་རེ་ཞིག་སྲབ་མོའ་འོད་གསལ་བསྒོམ་པར་བཞེད་དེ། དེ་ལ་གནད་གཞན་ཐམས་ཅད་སྔར་བཞིན་ལས་འོད་གསལ་འཛིན་པའི་འདུན་པ་དྲག་པོས་སྙིང་གའི་ཧཱུྃ་གི་འོད་ཀྱིས་ལུས་ཕྱི་ནང་ཀུན་གསལ་བར་དམིགས་ནས་དགེ་སྦྱོར་གྱི་ཐོག་ཏུ་བཞག་ལ་གཉིད་པས། གཉིད་ཀྱི་སྟོང་པ་ཐམས་ཅད་མི་ངེས་ཀྱང་ཅི་རིགས་ངེས་ཤིང་གཉིད་འཐུག་པོ་སངས་ནས་རྨི་ལམ་མི་འཕྲོ་བའི་བར་དེར་འདུན་སྟོབས་དང་རླུང་སྟོབས་ཅི་རིགས་པས་ཟིན་ནས་ཡུལ་ཕྲ་རགས་ཀྱི་སྣང་བ་མ་འགགས་པའི་སེམས་གསལ་སྟོང་སིང་ངེ་བ་གཉིད་དུ་མ་སོང་བའི་རྣམ་པ་ལྟ་བུ་ཞིག་འབྱུང་། རེས་རྨི་ལམ་དང་བསྲེས་ནས་འབྱུང་ངོ་། །དེའི་ཚེ་སྙིང་གའི་ཧཱུྃ་ལ་སེམས་གཏད་ནས་རིག་པའི་ངོ་བོ་རྩེ་གཅིག་ཏུ་བསྐྱང་བས་འོད་གསལ་དེ་བརྟན་པོར་འཆར་ལ། གལ་ཏེ་དེས་གཉིད་འཐུག་པོ་བསྐྱེད་ནས་སྣང་སེམས་མི་གསལ་བར་གྱུར་ན་སྐྱོན་དུ་མི་བཟུང་བར་རིག་པའི་ངར་ཅུང་ཟད་བསྐྱེད་དེ་བསྐྱང་བས། ཅི་ཞིག་ན་འཐུག་པོའ་འོད་གསལ་ཅུང་ཟད་ཟིན་པར་འགྱུར་བ་ཡིན་ནོ། །རླུང་གིས་གཡོ་བས་ཅི་ནས་ཀྱང་རྨི་ལམ་འཆར་ན། རྨི་ལམ་གྱི་ལུས་སྒྱུ་མ་ལྟ་བུའི་ལྷ་སྐུ་སྙིང་གའི་ས་བོན་དང་བཅས་པར་སྐད་ཅིག་གིས་ལངས་ལ། རིལ་འཛིན་ནམ་རྗེས་གཞིག་གི་བསམ་གཏན་གྱིས་དེ་དག་རིམ་པས་བསྡུས་ཏེ་རྟོག་མེད་ཀྱི་འོད་གསལ་ལ་ཅི་གནས་མཉམ་པར་བཞག །ཡང་རྨི་ལམ་འཆར་བར་རྩོམ་པ་ན་སྔར་བཞིན་ལྡང་ངོ་། །སྲབ་མོའ་འོད་གསལ་འདི་ཉིད་སྤྱིར་གཉིད་ཀྱི་འོད་གསལ་ཡིན་ཀྱང་སྟོང་པ་བཞི་བའི་འོད་གསལ་
</div>
<div class="folio"><span class="shoglhe">༣༡༡</span>དངོས་ནི་མིན་ཏེ། དེ་ལ་ཡུལ་ཕྲ་རགས་ཀྱི་སྣང་བ་དང་རྟོག་པ་ཐམས་ཅད་ཐིམ་པའི་སྣང་མེད་ཅིག་དགོས་པ་ལས་འདིར་སྣང་མེད་དེ་སངས་ནས་ཡུལ་ཕྲ་རགས་ཀྱི་སྣང་བ་མ་འགགས་པར་གསལ་བས་སོ། །འོན་ཀྱང་འདི་ཉིད་ལ་གོམས་པ་ལས་གཉིད་ཀྱི་སྟོང་པ་ཅི་རིགས་ངེས་ནུས་པ་དང་མཐར་རིམ་ཅན་དུ་ངེས་ནས་གཉིད་ཀྱི་འོད་གསལ་ལ་དངོས་གཞི་འཆར་བར་བཤད་དོ། །དེས་ན་དེང་སང་འོད་གསལ་ཡིན་ཟེར་བ་ཕལ་ཆེར་ནི་གཉིད་དུ་དགེ་སྦྱོར་ཤར་བ་དང་འོད་གསལ་གྱི་ཉམས་ཤར་བ་ཙམ་དུ་སྣང་ཞིང་། ཟིན་ལུགས་ལེགས་པ་འགའ་ཞིག་ཀྱང་སྲབ་མོའ་འོད་གསལ་ཙམ་དུ་སྣང་བས་སྟོང་པ་བཞི་པའི་འོད་གསལ་དངོས་མིན་ཏེ་རྣམ་དབྱེ་ཤེས་དགོས་སོ། །གསུམ་པ་ནི། གཉིད་འཐུག་སྲབ་ཀྱི་འོད་གསལ་སྒོམ་མ་ནུས་ན་རེ་ཞིག་ཉམས་ཀྱི་འོད་གསལ་བསྒོམ་པར་བཞེད་དོ། །དེ་ལ་གནད་གཞན་ཐམས་ཅད་སྲང་བཞིན་ལས། རྩ་དབུ་མ་ཤེལ་གྱི་ཀ་བ་ལྟ་བུ་ཤིན་ཏུ་དྭངས་ཤིང་སྒྲིབ་གཡོགས་མེད་པའི་ནང་གི་སྙིང་གར་པདྨའི་དབུས་སུ་ཧཱུྃ་དཀར་པོ་ཤིན་ཏུ་འཚེར་བ་ཞིག་བསམ། དེའི་འོད་ཀྱིས་ལུས་ཀྱི་ནང་དང་སྒྲུབ་ཁང་གི་ནང་ཐམས་ཅད་ཟླ་འོད་ཤར་བ་ལྟར་དཀར་སང་ངེ་བསམས་ལ་གཉིད། ཡང་སད་རེས་ཀྱིས་དེ་ལྟར་གསལ་བཏབ་ལ་སྦྱངས་པས་འོད་ཀྱི་རྣམ་པ་ལྟ་བུའི་གསལ་ཉམས་དང་བཅས་པའི་སེམས་ས་ལེ་བ་ཞིག་འཆར་ཏེ། དེའི་ངང་མ་ཤོར་བར་རྩེ་གཅིག་ཏུ་བསྐྱང་ཞིང་རིག་པའི་ངར་བསྐྱེད་དོ། །མན་ངག་འགའ་ཞིག་ལས་དེ་ལ་འབྱོངས་པ་ན་སྙིང་གའི་ས་བོན་གྱི་འོད་ཀྱིས་སྒྲུབ་ཁང་གི་ནང་གི་དངོས་པོ་ཐམས་ཅད་སྣང་བར་བྱས་ནས་བཀྲ་ལམ་མེ་ཡིད་ལ་བྱས་ཏེ་གཉིད་པས་སྦྱངས་སྟོབས་ཀྱིས་དེ་དག་གསལ་བར་རིག་པ་འབྱུང་ཞིང་། དེ་ལ་འབྱོངས་པ་དང་རིམ་པས་དགོན་གནས་དང་ཡུལ་ཁམས་སོགས་རྒྱ་ཇེ་ཆེར་འོད་ཀྱིས་སྣང་བར་བསམས་ནས་ཡིད་ལ་བཀྲ་བར་བྱས་ཏེ་གཉིད་པས་དེ་དག་གསལ་བར་རིག་པ་འབྱུང་བར་བཤད་དེ། རྩ་རླུང་སོགས་ཀྱི་ཁྱད་
</div>
<div class="folio"><span class="shoglhe">༣༡༢</span>པར་ལས་འགའ་ཞིག་ལ་དེ་ལྟ་བུའི་གསལ་སྣང་ངེས་བཟུང་ཅན་འབྱུང་ཡང་ཐམས་ཅད་ལ་འབྱུང་བའི་ངེས་པ་མི་སྣང་ལ། འོན་ཀྱང་དེ་ལྟར་སྦྱོངས་ན་མ་ངེས་པའི་གསལ་སྣང་ཅི་རིགས་པ་ནི་ཕལ་ཆེར་ལ་འབྱུང་ངོ་། །དེ་ནས་ཉམས་ཀྱི་འོད་གསལ་དེ་ཉིད་རིག་པའི་ངར་བསྐྱེད་དེ་བསྐྱང་བས་མྱུར་དུ་སྲབ་མོའ་འོད་གསལ་འཆར་བ་དང་། དེ་ཉིད་སྦྱངས་སྟབས་ཀྱིས་གཉིད་ཀྱི་འོད་གསལ་དངོས་གཞི་འཆར་བར་བཤད་དེ། ཕྱི་མ་ཕྱི་མ་ཤར་ནས་སྔ་མ་སྔ་མ་ནན་གྱིས་སྦྱང་དགོས་པ་མིན་ནོ། །ཁ་ཅིག་ལས་རྒྱ་ལ་བརྟེན་ནས་རླུང་དབུ་མར་ཐིམ་པ་ལས་བྱུང་བའི་སྟོང་པ་བཞི་པ་འོད་གསལ་དངོས་དང་། གཉིད་ཀྱི་སྟོང་པ་བཞི་པ་འོད་གསལ་རྗེས་མཐུན་པར་འཆད་པ་ན་སྐབས་འདིའི་རྣམ་དབྱེ་མིན་ཏེ། ཆོས་དྲུག་གི་གཞུང་ཁུང་ཐུབ་ཐམས་ཅད་ནས་གཉིད་ཀྱི་འོད་གསལ་ལ་སྐབས་འདིའི་འོད་གསལ་དུ་ངོས་བཟུང་བས་སོ། བཞི་པ་ངོ་སྤྲད་དེ་ཉམས་མྱོང་བསྐྱང་ཚུལ་ནི། སྤྱིར་འོད་གསལ་ལ་གཞི་ལམ་འབྲས་བུའི་འོད་གསལ་གསུམ་ལས། གནས་ལུགས་ཀྱི་འོད་གསལ་དང་གཉིད་ཀྱི་འོད་གསལ་དང་འཆི་བའི་འོད་གསལ་རྣམས་བསྒོམས་མ་བསྒོམས་ཐམས་ཅད་ལ་ངོ་ཤེས་རུང་མ་ཤེས་རུང་ངེས་པར་འཆར་བས་གཞིའི་འོད་གསལ་ཡིན་ལ། ཆོས་ཐམས་ཅད་སྐྱེ་མེད་སྟོང་པ་ཉིད་དུ་རྟོགས་པ་སྤྱི་དོན་གྱི་འོད་གསལ་དང་། སད་འཐུག་འཆི་བ་གསུམ་གྱི་གནས་སྐབས་སུ་རླུང་སེམས་དགུ་མར་འདུས་ཤིང་ཐིམ་པ་ལས་སྟོང་པ་བཞི་ཤར་བ་མྱོང་ཐོག་ཏུ་རང་ངོ་ཤེས་པ་སྦས་དོན་གྱི་འོད་གསལ་དང་། ནམ་མཁའ་གཡའ་དག་པའི་དཔེས་མཚོན་པ་ཙམ་དུ་སྒྱུ་མ་ལྟ་བུའི་གཉིས་སྣང་ཕྲ་ཞིང་ཕྲ་བའང་དག་ནས་ཆོས་ཉིད་རྣམ་པར་མི་རྟོག་པའི་ཡེ་ཤེས་ཀྱིས་སྟོང་ཉིད་མངོན་གསུམ་དུ་རྟོགས་པ་མཐར་ཐུག་གི་འོད་གསལ་རྣམས་ལམ་གྱི་འོད་གསལ་ཡིན་ཞིང་། མི་སློབ་པའི་ཟུང་འཇུག་མངོན་དུ་གྱུར་པའི་འོད་གསལ་ནི་འབྲས་བུའི་འོད་གསལ་ཡིན་ནོ། །ཁྱད་པར་དུ་གཉིད་ཀྱི་འོད་གསལ་ལ་གཉིད་ཀྱི་སྐབས་སུ་དགེ་་
</div>
<div class="folio"><span class="shoglhe">༣༡༣</span>སྦྱོར་ཤར་བ་ནི་ཐུན་མོང་བའི་འོད་གསལ་དང་། སྟོང་པ་བཞི་རིམ་ཅན་དུ་ཟིན་ན་ཐུན་མོང་མིན་པའི་འོད་གསལ་ཡིན་ལ། དེ་ཡང་གཉིད་འཐུག་སྣང་མེད་ཟིན་ན་འཐུག་པོའ་འོད་གསལ་དང་། སྣང་མེད་སངས་ནས་ཡུལ་ཕྲ་རགས་ཀྱི་སྣང་བ་དང་བཅས་ནས་སྲབ་མོའ་འོད་གསལ་ཞེས་བྱ་ཞིང་། དེ་གཉིས་ཀ་ལ་སེམས་སྐྱེ་མེད་སྟོང་པ་ཉིད་དུ་རྟོགས་ན་རྟོགས་པའི་འོད་གསལ་དང་། ཉམས་མྱོང་ངེས་ཤེས་དང་བཅས་ན་ཉམས་ཀྱི་འོད་གསལ་དུ་བཞེད་དོ། །གཞན་ལར་ཁ་ཅིག་གཉིད་ཞི་གནས་འབའ་ཞིག་ཏུ་འཆར་བ་དང་། གཉིད་སད་པ་ཡང་མ་ཡིན་རྨི་ལམ་ཡང་མ་ཡིན་པར་ཡུལ་སྣང་ཅི་རིགས་པའི་གསལ་སྣང་འཆར་བ་ལ། སྔ་མ་འཐུག་པོའ་འོད་གསལ་བཏགས་པ་བ་དང་ཕྱི་མ་སྲབ་མོའ་འོད་གསལ་བཏགས་པ་བར་འཆད་དོ། །དེ་ནས་ཡུན་དུ་ཉམས་མྱོང་བསྐྱང་ཚུལ་ནི། སྟོང་པ་བཞི་རིམ་ཅན་དུ་ངེས་ནས་གཉིད་འཐུག་པོ་འོད་གསལ་འཛིན་ནུས་པས་ནི། སད་དུས་སུ་སྒྱུ་མ་ལྟ་བུའི་ལྷ་སྐུ་བསྒོམས་ཏེ་རླུང་དབུ་མར་ཐིམ་པའི་སྟོང་པ་བཞི་བསྐྱེད་ནས་རིམ་པ་འོད་གསལ་དུ་སྡུད་པའི་རྣལ་འབྱོར་བྱས་ཏེ་སྟོང་པ་བཞི་བ་ལ་ཅི་ཙམ་ནུས་ཀྱི་བར་རྩེ་གཅིག་ཏུ་མཉམ་པར་བཞག །དེ་ལས་ལྡང་བར་རྩོམ་པ་ན་སྐད་ཅིག་གིས་སྒྱུ་མའི་སྐུར་ལྡང་བ་ལ་སྦྱང་ཞིང་། དེ་དང་ཚུལ་མཐུན་པར་གཉིད་དུས་སུ་གཉིད་ཀྱི་སྟོང་པ་རིམ་ཅན་དུ་འཆར་བ་ན་སྒྱུ་མ་ལྟ་བུའི་ལྷ་སྐུ་སྡུད་པའི་རྣལ་འབྱོར་གྱིས་རིམ་པས་བསྡུས་ཏེ་གཉིད་ཀྱི་འོད་གསལ་ཅི་ནུས་པ་རྩེ་གཅིག་ཏུ་བསྐྱང་ལ་དེ་ལས་རྨི་ལམ་འཆར་བར་རྩོམ་པ་ན་སྐད་ཅིག་གིས་སྒྱུ་མའི་སྐུར་ལྡང་བ་སོགས་བྱ། དེ་ལྟར་མི་ནུས་པས་ནི་སད་དུས་སུ་རླུང་སྦྱོར་དང་བཅས་པས་སྒྱུ་མ་ལྟ་བུའི་ལྷ་སྐུ་སྡུད་པའི་རྣལ་འབྱོར་གྱིས་བསྡུས་ལ་རྟོག་མེད་ཀྱི་འོད་གསལ་ཅི་ནུས་སྐྱོང་བ་དང་། ཡང་དེ་ལས་སྒྱུ་མ་ལྟ་བུའི་ལྷ་སྐུར་ལངས་པ་སོགས་ལ་བསླབ་ཅིང་། གཉིད་དུས་སྣང་མཆེད་ཐོབ་གསུམ་ཅི་རིགས་ངེས་པའི་ཚེ་སྡུད་པའི་རྣལ་འབྱོར་བསྒོམས་ལ་གཉིད་
</div>
<div class="folio"><span class="shoglhe">༣༡༤</span>ནས་འོད་གསལ་སྲབ་འཐུག་གང་ཟིན་རྩེ་གཅིག་ཏུ་བསྐྱང་ལ་རྨི་ལམ་འཆར་བར་རྩོམ་པ་ན་སྐད་ཅིག་གིས་སྒྱུ་མ་ལྟ་བུའི་སྐུར་ལངས་ཏེ་སྣོད་བཅུད་གཞལ་ཡས་ཁང་དང་འཁོར་གྱི་ལྷར་སྦྱང་བ་སོགས་དང་ཞིང་སྦྱོང་སོགས་བྱའོ། །གདམས་པ་འདིའི་དགོས་པའི་གཙོ་བོ་ནི་མཐར་ཐུག་གི་འོད་གསལ་མངོན་དུ་བྱེད་པའི་ཆེད་ཡིན་ཏེ། སད་དུས་སུ་རླུང་དབུ་མར་ཐིམ་པའི་སྟོང་པ་བཞི་བསྐྱེད་ནས་འོད་གསལ་ལ་མཉམ་པར་འཇོག་པ་དང་། གཉིད་དུས་སུ་གཉིད་ཀྱི་སྟོང་པ་བཞི་ངོས་བཟུང་སྟེ་འོད་གསལ་ལ་མཉམ་པར་འཇོག་པ་གཉིས་གཅིག་གི་བོགས་གཅིག་གིས་ཕྱུང་སྟེ་འོད་གསལ་གྱི་རྟོགས་པ་མཐར་འབྱིན་པའི་མར་ཁྱད་དུ་འགྱུར་བ་ཤེས་པར་བྱའོ། །གཞན་ཡང་རྨི་ལམ་གྱིས་བར་དོའ་ཚོད་འཛིན་ཡིན་པ་ལྟར་གཉིད་ཀྱི་འོད་གསལ་འཆི་བ་འོད་གསལ་གྱི་ཚོད་འཛིན་དུ་འགྱུར་ཏེ། འདིར་གཉིད་ཀྱི་སྟོང་པ་བཞི་ངེས་ནས་འོད་གསལ་ལ་རང་དབང་ཐོབ་ན། འཆི་བའི་ཚེ་དེའི་སྟོང་པ་བཞི་ངེས་ནས་འོད་གསལ་ལ་རང་དབང་ཐོབ་པས་འཆི་བ་ལམ་དུ་སློང་བ་ཡང་ཤིས་པར་བྱའོ། །དེ་ལྟར་འོད་གསལ་གྱི་གདམས་པ་ཉམས་སུ་བླངས་པ་ལས་གནས་སྐབས་སུ་གཟུང་འཛིན་འཁྲུལ་པའི་རྣམ་པར་རྟོག་པ་སྦྱངས་ཏེ་རང་རིག་པའི་ཡེ་ཤེས་ཀྱི་རྟོགས་པ་འཆར་བ་དང་། འོད་གསལ་གྱི་མེས་ལས་ཉོན་བག་ཆགས་དང་བཅས་པ་གཞོམ་པ་དང་། གནས་སྐབས་མཐའ་དག་འོད་གསལ་གྱི་ལམ་དུ་སློང་བ་སོགས་འབྱུང་ཞིང་མཐར་ཐུག་ཏུ་སྣང་སྲིད་ཐམས་ཅད་ཡེ་ཤེས་སུ་རྫོགས་ཏེ་འོད་གསལ་མ་བུ་འདྲེས་པས་ཐམས་ཅད་འོད་གསལ་ཆེན་པོའ་ཀློང་འབྱམས་སུ་གྱུར་ནས་རང་དོན་དུ་ཆོས་སྐུ་རྫོགས་པར་ཐོབ་ཅིང་། དེའི་རྩལ་འབྱོངས་པས་གཞན་དོན་དུ་གཟུགས་ཀྱི་སྐུས་འཁོར་བ་ཇི་སྲིད་བར་འགྲོ་བའི་དོན་ལྷུན་གྲུབ་ཏུ་འབྱུང་བར་གསུངས་སོ། ༈ །ལྔ་པ་ལམ་གྱི་བསུན་མ་བར་དོའ་གདམས་པ་ལ་གསུམ། འཆི་བ་དང་བར་དོ་སོགས་ཀྱི་རྣམ་བཞག །བར་དོ་འཛིན་པའི་གང་ཟག་གི་རྣམ་དབྱེ། བར་དོའ་ཉམས་ལེན་དངོས་བཞི་བཤད་
</div>
<div class="folio"><span class="shoglhe">༣༡༥</span>པའོ། །དང་པོ་ལ་གསུམ། འཆི་བའི་ཚུལ། བར་དོ་འཆར་ཚུལ། སྐྱེ་བ་འཛིན་ཚུལ་ལོ། །དང་པོ་ནི། བར་དོའ་གདམས་པ་ཉམས་སུ་ལེན་པ་ལ་འཆི་བ་དང་བར་དོ་སོགས་ཀྱི་རྣམ་གཞག་རྟོགས་དགོས་པས་རྒྱས་པར་གཞན་ལས་ཤེས་དགོས་ལ། འདིར་མདོར་བསྡུས་ཤིག་བརྗོད་པར་བྱ་བ་ལས་ཐོག་མར་འཆི་བའི་ཚེ་རགས་པ་ཉི་ཤུ་ཐིམ་ཚུལ་ནི། གཟུགས་ཀྱི་ཕུང་པོ་ཐིམ་པས་ལུས་ཉམ་ཆུང་ཞིང་ནུས་པ་ཟད། མེ་ལོང་ལྟ་བུའི་ཡེ་ཤེས་ཐིམ་པས་སེམས་མི་གསལ་ཞིང་རབ་རིབ་ཏུ་གྱུར། ས་ཁམས་ཐིམ་པས་ལུས་སྐམ་ཞིང་རིད། མིག་དབང་ཐིམ་པས་མིག་མི་གསལ་ཞིང་མི་འགྱུར། གཟུགས་ཐིམ་པས་ལུས་ཀྱི་མདངས་ཉམས། ཚོར་བའི་ཕུང་པོ་ཐིམ་པས་ལུས་ཀྱི་ཚོར་བ་ཆད། མཉམ་ཉིད་ཡེ་ཤེས་ཐིམ་པས་ཚོར་བ་གསུམ་མི་དྲན། ཆུ་ཁམས་ཐིམ་པས་ལུས་ཀྱི་རྡུལ་དང་ཁ་ཆུ་ལ་སོགས་པ་སྐམ། རྣ་བའི་དབང་པོ་ཐིམ་པས་ཕྱི་ནང་གི་སྒྲ་མི་གསལ། སྒྲ་ཐིམ་པས་རང་གི་ལུས་ཀྱི་སྒྲ་མི་ཐོས། འདུ་ཤེས་ཀྱི་ཕུང་པོ་ཐིམ་པས་སེམས་ཅན་རྣམས་མི་དྲན། སོར་རྟོགས་ཡེ་ཤེས་ཐིམ་པས་ཉེ་དུ་ལ་སོགས་པའི་མིང་མི་དྲན། མེ་ཁམས་ཐིམ་པས་ཟས་མི་འཇུ། སྣའི་དབང་པོ་ཐིམ་པས་སྟེང་རླུང་དལ་གྱིས་འགྲོ། དྲི་ཐིམ་པས་རང་གི་ལུས་ཀྱི་དྲི་མི་བྲོ། འདུ་བྱེད་ཀྱི་ཕུང་པོ་ཐིམ་པས་ལུས་ཀྱིས་བྱ་བ་ཐམས་ཅད་ལ་འཇུག་པར་མི་འགྱུར། བྱ་གྲུབ་ཡེ་ཤེས་ཐིམ་པས་བྱ་བ་དང་དགོས་པ་མི་དྲན། རླུང་ཁམས་ཐིམ་པས་རླུང་བཅུ་རང་གི་གནས་ནས་འཕོ། ལྕེ་དབང་ཐིམ་པས་ལྕེ་ཐུང་ཞིང་སྦོམ་པར་འགྱུར། རོ་ཐིམ་པས་རོ་དྲུག་ཉམས་སུ་མི་མྱོང་བའོ། །དེ་ནས་ཕྲ་བ་ནང་གི་འབྱུང་བ་ཐིམ་ཚུལ་ནི། ས་ཆུ་ལ་ཐིམ་པས་ཕྱི་རྟགས་ལུས་འགུལ་བསྐྱོད་མི་ནུས་ཤིང་ཟུངས་མི་ཐུབ། ལུས་སེལ་བྱིང་བ་སྙམ་བྱེད་ཅིང་ང་འཐེན་ཟེར་བ་འབྱུང་། ནང་རྟགས་ཤེས་པ་དུ་བ་ལྟ་བུ་བན་བུན་ལང་ལོང་དུ་འཆར། ཆུ་མེ་ལ་ཐིམ་པས་ཕྱི་རྟགས་ཁ་ཆུ་དང་སྣ་ཆུ་ལ་སོགས་པ་སྐམ། ནང་
</div>
<div class="folio"><span class="shoglhe">༣༡༦</span>རྟགས་ཤེས་པ་སྨིག་རྒྱུ་ལྟར་གཡོ་ཞིང་མི་བརྟན་པ་འབྱུང་། ཞེ་སྡང་ལས་གྱུར་པའི་ཀུན་རྟོག་སོ་གསུམ་འགག །མེ་རླུང་ལ་ཐིམ་པས་ཕྱི་རྟགས་ལུས་དྲོད་ཆུང་ངུ་འགྲོ་ཞིང་དྲོད་མཐའ་ནས་བསྡུད། ནང་རྟགས་ཤེས་པ་སྲིན་བུ་མེ་ཁྱེར་ལྟར་གསལ་ཁྱེམ་པ་འབྱུང་། འདོད་ཆགས་ལས་གྱུར་བའི་ཀུན་རྟོག་བཞི་བཅུ་འགག །རླུང་རྣམ་པར་ཤེས་པ་ལ་ཐིམ་པས་ཕྱི་རྟགས་དབུགས་ཕྱིར་རིང་དུ་རྒྱུ་ཞིང་ནང་དུ་སྡུག་མི་ཤེས། ཅུང་ཟད་རེ་སྡུད་ཀྱང་ཐུང་ལ་རྩུབ་པར་སྲུང་། ནང་རྟགས་ཤེས་པ་མར་མེ་རླུང་གིས་མ་བསྐྱོད་པ་ལྟ་བུ་གསལ་ལམ་པ་འབྱུང་། གཏི་མུག་ལས་གྱུར་པའི་ཀུན་རྟོག་བདུན་འགག་གོ་།འདི་ཉིད་ཀྱི་གཞུང་ཁུངས་ཐུབ་མང་པོ་ནས་ནང་རྟགས་འདི་དག་དང་ཀུན་རྟོག་བརྒྱད་ཅུ་ཐིམ་ཚུལ་རྣམས་སྣང་མཆེད་ཐོབ་གསུམ་ཐིམ་པའི་སྐབས་སུ་འབྱུང་བར་ཡང་གསུངས་ལ། འཆི་རྟགས་འདི་དག་སྔ་བར་རིམ་པས་འབྱུང་བ་དང་མྱུར་བར་དུས་གཅིག་ལྟ་བུར་འབྱུང་བ་ཡང་ཅི་རིགས་སྣང་ངོ་། །དེ་ནས་ཤིན་ཏུ་ཕྲ་བ་སྣང་མཆེད་ཐོབ་གསུམ་ཐིམ་ཚུལ་ནི། རྣམ་པར་ཤེས་པ་སྣང་བ་ལ་ཐིམ་པས་སྤྲིན་མེད་པའི་ནམ་མཁའ་ལ་ཟླ་འོད་ཤར་བ་ལྟ་བུའི་སྣང་བ་དཀར་ལམ་པ་འབྱུང་། སྣང་བ་མཆེད་པ་ལ་ཐིམ་པས་ནམ་མཁའ་གཡའ་དག་པ་ལ་ཉི་འོད་ཤར་བ་ལྟ་བུའི་སྣང་བ་དམར་ལམ་པ་འབྱུང་། མཆེད་པ་ཉེར་ཐོབ་ལ་ཐིམ་པས་ནམ་མཁའ་གཡའ་དག་པ་ལ་འཚམས་ཀྱི་སྨག་གིས་ཁྱབ་པ་ལྟ་བུའི་སྣང་བ་ནག་ལམ་པ་འབྱུང་ཞིང་དྲན་པ་ཉམས་ནས་ནག་ཐུམ་གྱིས་དྲན་མེད་དུ་འགྲོ། དེ་ནས་དྲན་མེད་དེ་སངས་པ་ན་ཟླ་འོད་དང་ཉི་འོད་དང་མུན་པའི་སྨག་སྟེ་ནམ་མཁའ་སློད་བྱེད་ཀྱི་རྐྱེན་གསུམ་དང་བྲལ་བའི་ཐོ་རངས་ཀྱི་དུས་ཀྱི་ནམ་མཁའ་གཡའ་དག་པ་ལྟ་བུ་ཞིག་འཆར་ཏེ། དེ་ནི་འཆི་བའི་འོད་གསལ་དང་དངོས་གཞི་ཡིན་ནོ། །འདི་ནི་སྣང་བ་རིན་གྱིས་ཐིམ་ནས་རླུང་རྣམས་སྙིང་གར་ཐིམ་པ་དང་། སྤྱི་བོའ་ཐིག་ལེ་དཀར་པོ་མར་སོང་ལྟེ་བའི་ཐིག་ལེ་དམར་པོ་ཡར་འོང་སྟེ་སྙིང་གའི་ཐིག་ལེ་ལ་འདུས་པའི་སྐབས་ཡིན་པར་བཤད་ལ།
</div> 
<div class="folio"><span class="shoglhe">༣༡༧</span>ཁམས་དྲུག་ལྡན་པའི་སེམས་ཅན་འཆི་བ་ལ་ཡང་འོད་གསལ་ཅུང་ཟད་རེ་འཆར་ཡང་ངོས་ཟིན་པ་ཡིན་ནོ། །གཉིས་པ་ནི། དེ་ནས་འོད་གསལ་ལས་ཉེར་ཐོབ་དང་མཆེད་པ་དང་། སྣང་བ་རྣམས་རིམ་གྱིས་འཆར་ཏེ། དེ་ཡང་འོད་གསལ་ལས་རླུང་ཅུང་ཟད་གཡོ་བར་རྩོམ་པ་ན་ཉེར་ཐོབ་འཆར་བར་རྩོམ་པ་ཡིན་ལ། འོད་གསལ་འགགས་པ་དང་ཉེར་ཐོབ་ཤར་བ་དང་བར་དོ་གྲུབ་པ་རྣམས་དུས་མཉམ་ཞིང་། དེའི་དེ་མ་ཐག་ཏུ་མཆེད་པ་དང་དེའི་དེ་མ་ཐག་ཏུ་སྣང་བ་འཆར། དེ་ལས་ཀུན་རྟོག་བརྒྱད་ཅུ་སྐྱེས་ཏེ་བར་དོའ་འཁྲུལ་སྣང་མཐའ་དག་འཆར་བ་ཡིན་ནོ། །བར་དོའ་སེམས་ཅན་དེ་ནི་མདོ་སྡེ་འགའ་ཞིག་དང་ཐོགས་མེད་སྐུ་མཆེད་ཀྱིས་གང་དུ་སྐྱེ་བར་འགྱུར་བའི་ལུས་དབྱིབས་ཅན་དུ་བཤད་ཅིང་། མདོ་སྡེ་འགའ་ཞིག་ལས་སྔོན་གྱི་བག་ཆགས་ཀྱི་ལུས་ཀྱང་འབྱུང་བར་གསུངས་པས། དེ་དག་གི་དོན་ནི་བསྒྲུབ་བརྒྱུད་འདིའི་བཞེད་པ་ལ་བར་དོར་ཐོག་མར་སྐྱེ་བ་སྔོན་མའི་བག་ཆགས་ཀྱི་ལུས་སྣང་ཡུད་དེ་བ་འཆར་ཞིང་། དེ་ནས་དེ་ཇེ་མི་གསལ་དུ་གྱུར་ཏེ་སྐྱེ་བ་ཕྱི་མའི་ཡུལ་གྱི་རྣམ་པ་འཆར་བས་བར་དོའ་ཚེ་ཚད་དེའི་ཕྱེད་དམ་བར་དོའ་སྟོད་ལ་སྔོན་གྱི་སྣང་བ་ཤས་ཆེ་ཞིང་དེ་ཕྱིན་ནས་ཕྱི་མའི་རྣམ་པ་འཆར་བར་བཞེད་པས་ཐམས་ཅད་མི་འགལ་བར་སེམས་སོ། ཁ་ཅིག་བར་དོར་སྔོན་གྱི་སྣང་བ་འཆར་བ་མི་འཐད་པར་སྨྲ་བ་ནི་ཤིན་ཏུ་མི་རིགས་ཏེ། མདོ་སྡེ་མཐའ་དག་ཏུ་སྔོན་གྱི་བག་ཆགས་འབྱུང་བར་གསུངས་པ་དང་། དུས་འཁོར་འགྲེལ་ཆེན་དུའང་བར་དོར་སླར་རྨི་ལམ་གྱི་ལུས་བཞིན་དུ་སྔ་མའི་ལུས་ཀྱི་བག་ཆགས་མ་འགགས་པར་འབྱུང་བ་དང་། དེ་ནས་བག་ཆགས་དེ་བཏང་ནས་ཕྱི་མའི་ལུས་ཀྱི་བག་ཆགས་སྐྱེ་བ་གསལ་བར་བཤད་ཅིང་། རྒྱ་གར་གྱི་པཎ་གྲུབ་ཁུངས་ཐུབ་མང་པོའ་གསུང་གི་བདུད་རྩི་འཛིན་པའི་མཁས་གྲུབ་དུ་མས་ཀྱང་གོང་དུ་བཤད་པ་ལྟར་གསུངས་པས་སོ། །བར་དོའ་ལུས་དེ་ཡང་དབང་པོ་ཀུན་ཚང་བ། སྐྱེ་གནས་མ་གཏོགས་
</div>
<div class="folio"><span class="shoglhe">༣༡༨</span>པ་ལ་ཐོགས་པ་མེད་པ། ལས་ཀྱི་རྫུ་འཕྲུལ་གྱི་ཤུགས་དང་ལྡན་པ། དྲི་ཟོས་ནས་ལུས་བརྟས་པར་བྱེད་པ། རང་དང་རིགས་མཐུན་པའི་བར་དོ་དང་ལྷ་མིག་དག་པས་མཐོང་བ། སྐྱེ་གནས་དང་དྲི་ཚོལ་པའི་ཕྱིར་མངོན་པར་རྒྱུ་བ་ཞིག་ཏུ་བཤད་ལ། བར་དོ་དེས་དང་པོར་རྐྱེན་འགའ་ཞིག་ལ་བརྟེན་ནས་ཤི་བར་ཤེས་ཤིང་ཤི་བའི་རོ་ཡང་མཐོང་ལ་ཡང་ལུས་ཡོད་པའི་སྣང་བ་འབྱུང་བར་མདོ་སྡེ་ཁ་ཅིག་ཏུ་བཤད་དོ། །དེ་ནས་ཕྱི་མའི་སྣང་བ་ཤར་བ་ན་ངན་འགྲོའི་བར་སྲིད་ལ་ཕྱར་བ་ནག་པོའམ་མཚན་མོའ་མུན་ནག་གི་སྣང་བ་ལྟ་བུ་དང་། བདེ་འགྲོའི་བར་སྲིད་ནི་སྣམ་བུ་དཀར་པོའམ་ཟླ་འོད་དང་བཅས་པའི་མཚན་མོའ་སྣང་བ་ལྟ་བུ་འབྱུང་བར་ཐོགས་མེད་གསུངས་ལ། དགའ་བོ་མངལ་མཇུག་གི་མདོར། དམྱལ་བའི་བར་སྲིད་སྡོང་དུམ་མེས་ཚིག་པའི་ཁ་དོག་ལྟ་བུ་དང་། ཡི་དྭགས་ཀྱི་ནི་དུ་བའི་ཁ་དོག་ལྟ་བུ་དང་། དུད་འགྲོའི་ནི་ཆུའི་ཁ་དོག་ལྟ་བུ་དང་། འདོད་ཁམས་པའི་ལྷ་མིའི་གསེར་གྱི་ཁ་དོག་ལྟ་བུ་དང་། གཟུགས་ཁམས་པའི་བར་སྲིད་ནི་ཁ་དོག་དཀར་པོའ་སྣང་བ་འབྱུང་ཞིང་། ལྷའི་བར་སྲིད་མགོ་སྟེང་དུ་བསྟན་ཏེ་འགྲོ་བ་དང་། མི་དང་དུད་འགྲོ་དང་ཡི་དྭགས་རྣམས་མགོ་འཕྲེད་དུ་དང་། དམྱལ་བ་སྤྱིའུ་ཚུགས་སུ་འགྲོ་བར་གསུངས་ལ། ཁ་ཅིག་ཏུ་ངན་འགྲོ་གསུམ་ག་སྤྱིའུ་ཚུགས་སུ་འགྲོ་བར་ཡང་བཤད་དོ། །དེ་ཡང་གཟུགས་མེད་ཁམས་སུ་སྐྱེ་བ་ལ་བར་སྲིད་མི་འོང་བར་གང་དུ་ཤི་བ་དེར་གཟུགས་མེད་ཀྱི་ཕུང་པོ་འགྲུབ་ཅིང་། གཟུགས་མེད་ན་འདོད་གཟུགས་གཉིས་སུ་སྐྱེ་བ་ལ་བར་སྲིད་འབྱུང་བར་བཤད་དོ། །འགའ་ཞིག་གིས་རྣམ་བྱང་གི་འོད་ཁ་དོག་ལྔ་འཆར་བར་བཞེད་པ་ནི་སྔ་མ་དང་ཕྱོགས་མཐུན་པར་སྣང་ལ། གཞན་ཡང་སྐབས་དེར་ས་རླུང་ལས་རི་བོ་ཉིལ་བའི་སྒྲ། ཆུ་རླུང་ལས་རྒྱ་མཚོ་འཆོལ་བའི་སྒྲ། མེ་རླུང་ལ་ལ་ནགས་ཚལ་ཚིག་པའི་སྒྲ། རླུང་གི་རླུང་ལས་དུས་ཀྱི་རླུང་སྒྲ་སྟེ་འཇིགས་པའི་སྒྲ་བཞི་དང་། དུག་གསུམ་གྱི་ཤེས་པའི་རང་གཟུགས་ཀྱི་གཅོང་གཡང་
</div>
<div class="folio"><span class="shoglhe">༣༡༩</span>ས་དཀར་པོ་དང་དམར་པོ་དང་ནག་པོ་སྟེ་ཉམ་ང་བའི་གཡང་ས་གསུམ་དང་། འཁྲུལ་པའི་བག་ཆགས་ཀྱི་གཟུགས་བརྙན་སྲིན་པོ་དང་གཤིན་རྗེ་དང་ཤ་ཟ་ལ་སོགས་པ་གཤེད་མའི་འཚེ་བ་འབྱུང་བར་བཤད་དོ། །ཁ་ཅིག་བར་དོའ་རྟགས་དྲུག་ཞེས་པ་ལུས་ལ་གྲིབ་མ་མེད་པ་དང་། ལུས་ལ་ཐོགས་པ་མེད་ཅིང་ཡུད་ཙམ་ལ་མང་དུ་འཁོར་བ་དང་། རང་གི་ཅི་བྱས་གཞན་གྱིས་མི་མཐོང་བ་དང་། གཞན་གྱིས་ཅི་བྱེད་ཅི་བསམ་རང་གིས་ཤེས་པ་དང་། ཉི་ཟླ་དང་གཟའ་སྐར་གྱི་སྣང་བ་མེད་ཅིང་ལྷན་ཅིག་སྐྱེས་པའི་ལྷ་འདྲེས་དགེ་སྡིག་རྩི་བ་དང་། བཟའ་བཏུང་མཐོང་ཡང་མ་བསྔོས་ན་ལོངས་སྤྱོད་པར་མི་ནུས་པ་རྣམས་འབྱུང་བར་འདོད་ཀྱང་། བར་དོའ་སྣང་བ་ལ་ལས་བཟང་ངན་གྱི་ཁྱད་པར་ལ་བརྟེན་ནས་འཁྲུལ་སྣང་མ་ངེས་པ་སྣ་ཚོགས་འཆར་བས་གཅིག་ཏུ་ངེས་བཟུང་ཅན་མི་འབྱུང་སྟེ། དཔེར་ན་རྨི་ལམ་གྱི་སྣང་བ་ལྟ་བུའོ། །འོན་ཀྱང་སྣང་བ་ཐམས་ཅད་མ་ངེས་ཤིང་ཤིན་ཏུ་མི་བརྟན་པ་ཞིག་འབྱུང་ངོ་། །བར་དོ་དེའི་ཚེ་ཚད་ནི་རིང་མཐའ་ཞག་བདུན་ཡིན་ཞིང་དེ་ཚུན་ཆད་དུ་ངེས་པ་མེད་ལ། དེ་ལ་སྐྱེ་སྲིད་དུ་སྐྱེ་བར་མ་ནུས་ན་ཅུང་ཟད་བརྒྱལ་བ་ལྟ་བུའི་འཆི་ཆུང་རེ་ལས་སླར་བར་དོར་སྐྱེས་ནས་ཞག་བདུན་གྱི་ཚུལ་གྱིས་སྐྱེ་སྲིད་འཛིན་ཞིང་། དེ་ཡང་སྐྱེ་བའི་རྐྱེན་གྱི་ཚོགས་པ་མ་རྙེད་ན་སྔར་བཞིན་ལས་ཞག་ཞེ་དགུ་ཚུན་ལ་ངེས་པར་སྐྱེ་བ་ལེན་པའོ། །གསུམ་པ་ནི། དེ་ནས་སྐྱེ་སྲིད་ལ་འཇུག་པའི་ཚེ་སྐྱེ་གནས་བཞི་ལས། རྫུས་ཏེ་སྐྱེས་ན་གནས་ལ་སྲེད་པ་སྐྱེ། དྲོད་གཤེར་ལས་སྐྱེས་ན་དྲི་དང་རོ་ལ་སྲེད་པ་སྐྱེ། མངལ་དང་སྒོ་ང་ལས་སྐྱེས་ན་ཕ་མ་ཉལ་པོ་བྱེད་པ་ལ་ཆགས་སྡང་སྐྱེ་མ་དང་། དེ་ཡང་ཕོར་སྐྱེ་ན་མ་ལ་ཆགས་ཤིང་ཕ་ལ་ཞེ་སྡང་བ་དང་། མོར་སྐྱེ་ན་ཕ་ལ་ཆགས་ཤིང་མ་ལ་ཞེ་སྡང་སྐྱེས་པས་བར་དོའ་འཆི་རྐྱེན་བྱས་ཏེ་ཅུང་ཟད་བརྒྱལ་བ་ལས་སྐྱེ་སྲིད་འཛིན་པར་བཤད་ལ། བྱེ་བྲག་ཏུ་འགའ་ཞིག་ལས། ལྷར་སྐྱེ་ན་སྐྱེ་གནས་དེ་རིན་པོ་ཆེའི་གཞལ་ཡས་
</div>
<div class="folio"><span class="shoglhe">༣༢༠</span>ཁང་དུ་སྣང་ཞིང་ལྷའི་བུ་དང་བུ་མོ་དག་མཐོང་ནས་སྲེད་པ་དང་། ལྷ་མ་ཡིན་ལ་ནགས་ཚལ་ཉམས་དགའ་བར་ལྷ་མ་ཡིན་ཕོ་མོ་མཐོང་ནས་སྲེད་པ་དང་། མི་ལ་ཤར་ལུས་འཕགས་པོར་སྐྱེ་ན་རྟ་ཕོ་མོས་བརྒྱན་པའི་མཚོའམ་རྟ་ཕོ་མོ་མང་དུ་མཐོང་། ལྷོ་འཛམ་བུའི་གླིང་དུ་སྐྱེ་ན་ཁང་བཟང་གི་ནང་དུའམ་ཁང་པ་མེད་པར་མི་ཕོ་མོ་མང་དུ་མཐོང་། ནུབ་བ་ལང་སྤྱོད་དུ་སྐྱེ་ན་བ་ལང་ཕོ་མོས་བརྒྱན་པའི་མཚོའམ་བ་ལང་ཕོ་མོ་མང་དུ་མཐོང་། བྱང་སྒྲ་མི་སྙན་དུ་སྐྱེ་ན་བྱ་ངང་པ་ཕོ་མོས་བརྒྱན་པའི་མཚོའམ་ངང་པ་ཕོ་མོ་མང་དུ་མཐོང་སྟེ། བཞི་ཀ་ལ་དེ་དག་འཁྲིག་པ་སྤྱོད་པ་ལ་ཆགས་སྡང་སྐྱེ་བ་དང་། ངན་འགྲོར་སྐྱེ་ན་འཇིགས་པའི་འཁྲུལ་སྣང་ཅི་རིགས་ཤར་ཏེ་སྐྱབས་འཚོལ་བ་ལས། དུད་འགྲོ་ལ་ས་ཕུག་དང་བྲག་ཁུང་དང་རྩ་དང་ལོ་མའི་ཁང་བུ་ལ་སོགས་པ་དང་། ཡི་དྭགས་ལ་སྒྲ་དང་ཕྱར་ལྡིང་ལ་སོགས་པ་དང་། དམྱལ་བ་ལ་ལྕགས་ཀྱི་ཁང་པ་ལ་སོགས་པ་སོ་སོའ་ས་ཕྱོགས་ཇི་ལྟ་བ་མཐོང་ནས་འབྲོས་པའི་སྣང་བ་ཤར་བ་ལས། རྫུས་སྐྱེས་རྣམས་གནས་ལ་སྲེད་ནས་ཅི་རིགས་པའི་ཆགས་སྡང་གིས་ཅུང་ཟད་བརྒྱལ་བ་ལས་ཀྲོང་སྟེ་སྐྱེ། དྲོད་གཤེར་སྐྱེས་རྣམས་ལྗན་ལྗིན་སོགས་ཀྱི་དྲི་དང་རོ་ལ་སྲེད་པའི་ཆགས་སྡང་གིས་ཅུང་ཟད་བརྒྱལ་བ་དང་། མངལ་སྐྱེས་དང་སྒོང་སྐྱེས་རྣམས་ལ་མ་འདོད་པ་སྤྱོད་པ་ལ་ཆགས་སྡང་གིས་ཅུང་ཟད་བརྒྱལ་བ་ལས་སྐྱེ་བ་འཛིན་པར་བཤད་དོ། །དེ་ཡང་བར་དོ་ཤི་ནས་སྐྱེ་བ་འཛིན་པའི་ཚེ་བར་དོའ་གནས་སྐབས་ཀྱི་རང་བཞིན་གཡོ་བའི་རླུང་རྣམས་ཐིམ་ནས་སྣང་མཆེད་ཉེར་ཐོབ་འོད་གསལ་རྣམས་རིམ་པས་གེག་ཙམ་རེ་འཆར་ལ། དེའི་འོད་གསལ་ལས་ཉེར་ཐོབ་འཆར་བ་དང་སྐྱེ་སྲིད་འཛིན་པ་དུས་མཉམ་ཞིང་། ཉེར་ཐོབ་ལས་མཆེད་པ་དང་དེ་ལས་སྣང་བ་དང་དེ་ལས་ཀུན་རྟོག་བརྒྱད་ཅུ་རྣམས་འཆར་རོ། །ཁྱད་པར་དུ་མི་ལ་སོགས་པའི་ཕུང་པོ་འགྲུབ་ཚུལ་ནི་སྣང་བའི་བཞོན་པའི་རླུང་ལས་རྣམ་ཤེས་ཀྱི་རྟེན་བྱེད་པའི་ནུས་པ་ཁྱད་པར་ཅན་དུ་གྱུར་
</div>
<div class="folio"><span class="shoglhe">༣༢༡</span>པའི་རླུང་ཁམས་སྐྱེ་ལ། དེ་ལས་དེ་འདྲའི་མེ་ཁམས་དང་དེ་ལས་ས་ཆུ་ཁམ་དང་དེ་ལས་ས་ཁམས་སྐྱེས་ནས་འབྱུང་བ་དེ་དག་ལས་ཕུང་པོ་ལ་སོགས་པ་འཕེལ་ཏེ་མངལ་དུ་ལུས་རྫོགས་པར་འགྱུར་བ་ཡིན་ནོ། ༈ །གཉིས་པ་བར་དོ་འཛིན་པའི་གང་ཟག་གི་རྣམ་དབྱེ་ནི། གང་ཟག་རབ་ཚེ་འདིར་བསྐྱེད་རིམ་གྱི་རྟོགས་པ་མཐར་ཕྱིན་ཞིང་རྫོགས་རིམ་གྱི་རྟོགས་པ་མཐའ་དག་ཐོབ་པ། ཁྱད་པར་རླུང་དབུ་མར་ཐིམ་པ་ལས་སྟོང་པ་བཞི་དང་དགའ་བ་བཞི་བསྐྱེད་ནས་དེའི་འོད་གསལ་དང་ལྷན་སྐྱེས་ལ་མཉམ་པར་འཇིག་པ་ཆེར་བརྟན་ཞིང་དོན་གྱི་འོད་གསལ་བསྐྱེད་ནུས་པ། སྒྱུ་ལུས་ཀྱི་རྟོགས་པ་ཆེར་བརྟན་ཞིང་སྒྱུ་མའི་སྐུ་དངོས་གྲུབ་པ་ལ་ཉེ་བ་ཞིག་དགོས་ཏེ། དེ་ནི་འཆི་བ་འོད་གསལ་གྱི་མཐར་བར་དོ་འཆར་བའི་དོད་ལ་སྒྱུ་མའི་སྐུ་གྲུབ་ནས་རྟེན་དེ་ལས་འཚང་རྒྱའོ། །གང་ཟག་འབྲིང་ནི་བསྐྱེད་རིམ་གྱི་རྟོགས་པ་མཐར་ཕྱིན་ཞིང་རྫོགས་རིམ་ལ་མྱོང་བ་ཐོབ་པ། ཁྱད་པར་རླུང་དབུ་མར་ཐིམ་པ་ལས་སྟོང་པ་བཞི་བསྐྱེད་པའི་འོད་གསལ་ལས་སྒྱུ་མ་ལྟ་བུའི་ལྷ་སྐུར་ལྡང་བ་ལ་བྱང་བ་ཞིག་དགོས་ལ། དེ་ཡང་གཉིད་ཀྱི་སྟོང་པ་དང་རྨི་ལམ་ལ་བསྲེ་ནུས་པ་ཞིག་དགོས་ཏེ། དེ་དག་བར་དོའ་ཚོང་འཛིན་པ་ཡིན་པས་སོ། །གང་ཟག་ཐ་མ་ནི་དབང་རྫོགས་པར་ཐོབ་ཅིང་དམ་ཚིག་དང་སྡོམ་པ་ཚུལ་བཞིན་བསྲུང་བ། བསྐྱེད་རིམ་གྱི་རྣལ་འབྱོར་ལ་བརྩོན་ཞིང་རྫོགས་རིམ་བསྒོམ་པ། ཁྱད་པར་སྒྱུ་ལུས་དང་རྨི་ལམ་གྱི་གདམས་པ་ལ་མྱོང་བ་ཅི་རིགས་ཐོབ་པ། འཆི་བའི་རིམ་པ་དང་དེ་ལས་བར་དོ་འཆར་ཚུལ་དང་དེ་ལས་སྐྱེ་བ་འགྲུབ་ཚུལ་རྣམས་ཤེས་ཤིང་ད་ལྟ་ནས་དེའི་གདམས་པ་སྦྱོང་བ་ལ་བརྩོན་པ་ཞིག་དགོས་སོ། །གཞན་ཡང་ཚེ་འདིར་སྒོམ་མེད་ཆུང་འབྲིང་གི་རྟོགས་པ་ཇི་ལྟ་བ་ཐོབ་པ་ཞིག་གིས་འཆི་བའི་ཚེ་འོད་གསལ་མ་བུ་འདྲེས་ནས་དག་བྱའི་དྲི་མ་ཕྲ་མོའང་ཡེ་ཤེས་སུ་དག་སྟེ་སངས་རྒྱས་ཀྱི་ཡོན་ཏན་ཐམས་ཅད་དུས་གཅིག་ཏུ་རྫོགས་པར་བཤད་ཅིང་། དེ་ལྟར་མིན་ཀྱང་ལྷག་མཐོང་གི་ལྟ་བ་
</div>
<div class="folio"><span class="shoglhe">༣༢༢</span>ཉིན་མཚན་འཁོར་ཡུག་ཏུ་སོང་བ་ཞིག་གིས་ཀྱང་འཆི་བའི་འོད་གསལ་ཟིན་ནས་མཉམ་པར་འཇོག་ནུས་པ་དང་། དེ་ལས་བར་དོ་ཤར་བའི་ཚེ་དེའི་འཁྲུལ་སྣང་མཐའ་དག་ལམ་དུ་ཁྱེར་ནུས་པ་དང་། རྟེན་འབྲེལ་གྱི་དབང་ལས་རྟེན་རྣམ་པར་དག་པར་སྐྱེ་བ་བཟུང་སྟེ་ལས་ཀྱི་འཕྲོ་འཐུད་ནས་རིམ་པས་འཚང་རྒྱ་བར་བཞེད་ལ། དེ་ཡང་མིན་པའི་དགེ་སྦྱོར་རེས་འཇོག་པ་དག་གིས་འཆི་བ་ཆོས་སྐུ་དང་བར་དོ་ལོངས་སྐུར་འཚང་རྒྱ་བ་དང་། འཆི་བ་འོད་གསལ་དང་བར་དོའ་འཁྲུལ་སྣང་ལམ་དུ་ཁྱེར་ནུས་པར་སྨྲ་བ་ནི་ཤིན་ཏུ་མ་གོ་བ་སྟེ། ཆོས་སྐུ་དང་ལོངས་སྐུར་སངས་རྒྱས་པ་ལྟ་ཞོག་འོད་གསལ་ཟིན་པ་ཙམ་དང་འཁྲུལ་པ་ལམ་དུ་སློང་བ་ཙམ་ཡང་ཆེས་དཀའ་སྟེ། དཔེར་ན་དེས་ད་ལྟ་གཉིད་ཀྱི་འོད་གསལ་དང་རྨི་ལམ་ཟིན་དཀའ་ཞིང་བརྒྱ་ལ་ཟིན་ཡང་འོད་གསལ་ལ་མཉམ་པར་འཇོག་པ་དང་རྨི་ལམ་དུ་སྤྲུལ་བསྒྱུར་མི་ནུས་པ་བཞིན་ནོ། །འོན་ཀྱང་རྟེན་འབྲེལ་གྱི་དབང་ལས་ཕལ་ཆེར་གྱིས་ལུས་རྣམ་པར་དག་པ་ཐོབ་ཅིང་ལས་འཕྲོ་རྙེད་པར་བཞེད་དོ། ༈ །གསུམ་པ་བར་དོའ་ཉམས་ལེན་དངོས་གཞི་བཤད་པ་ལ་བཞི། སྔོན་དུ་ཉམས་སུ་བླང་ཚུལ་ཐུན་མོང་དུ་བསྟན་པ་གང་ཟག་རབ་ཀྱི་ཉམས་ལེན། གང་ཟག་འབྲིང་གི་ཉམས་ལེན། གང་ཟག་ཐ་མའི་ཉམས་ལེན་ནོ། །དང་པོ་ནི། སྤྱིར་ཀུན་རྫོབ་ཀྱི་སྣང་བ་ཐམས་ཅད་བར་དོ་ཡིན་ལ་དེ་ཡང་སྐྱེ་སྲིད་བཟུང་ནས་མ་ཤིའི་བར་ལ་སྐྱེ་ཤི་བར་དོ་ཞེས་བྱ་སྟེ། སད་དུས་སུ་ལམ་བསྐྱེད་རྫོགས་བསྒོམ་ཞིང་ཁྱད་པར་གཏུམ་མོ་དང་སྒྱུ་ལུས་ཀྱི་གདམས་པ་ལ་གནད་དུ་བསྣུན་པ་དང་། གཉིད་དུ་སོང་ནས་མ་སད་ཀྱི་བར་ལ་རྨི་ལམ་བར་དོ་ཞེས་བྱ་སྟེ་དེར་འོད་གསལ་དང་རྨི་ལམ་གྱི་གདམས་པ་ལ་གནད་དུ་བསྣུན་པ་དང་། ཤི་ནས་སྐྱེ་སྲིད་མ་བཟུང་གི་བར་ལ་སྲིད་པ་བར་དོ་ཞེས་བྱ་སྟེ་དེར་བར་དོའ་གདམས་པ་ལ་གནད་དུ་བསྣུན་པར་བྱ་དགོས་ལ། སད་དུས་གཏུམ་མོ་དང་སྒྱུ་ལུས་གཉིད་དུས་རྨི་ལམ་དང་
</div>
<div class="folio"><span class="shoglhe">༣༢༣</span>འོད་གསལ་སྦྱོང་བ་ལ་སོ་སོའ་ཐུན་མོང་མ་ཡིན་པའི་ལམ་བགྲོད་ཚུལ་རེ་ཡོད་ཀྱང་། སྲིད་པ་བར་དོར་དེའི་གདམས་པ་ཉམས་སུ་བླང་བའི་སྔོན་འགྲོ་ལྟ་བུར་ཡང་འགྱུར་རོ། །གཞན་ཡང་སད་རྨི་གཉིས་སུ་སྣོད་བཅུད་ལ་སོགས་པའི་སྣང་བ་ཐམས་ཅད་ལ་བར་དོའ་སྣང་བ་ཡིན་སྙམ་དུ་ཡང་ཡང་བསམ་ཞིང་ངག་ཏུའང་བར་དོ་ཡིན་ཞེས་བརྗོད་པར་བྱ་བ་དང་། སྔར་བཤད་པའི་འཆི་བ་དང་བར་དོའ་རྣམ་བཞག་རྣམས་དང་འཆད་པར་འགྱུར་བའི་དེ་དག་གི་སྐབས་སུ་གདམས་པ་ཉམས་སུ་ལེན་ཚུལ་རྣམས་ཉིན་རེ་བཞིན་དུ་སྦྱངས་ནས་ཡིད་ལ་ངེས་པ་བརྟན་པོ་རྙེད་པར་བྱ་དགོས་ཏེ། དཔེར་ན་སྐྱེས་བུ་དོན་གཉེར་བ་ལ་ཆས་པའི་ཚེ་དོན་དེ་དག་ཡིད་ལ་ངེས་པ་བརྟན་པོ་བྱ་དགོས་པ་ལྟར་རོ། །དེ་ལྟར་བླ་མ་དག་བར་དོའ་གདམས་པ་ཁྱི་བདུན་གྱིས་དེད་ཀྱང་ཐོན་པ་ཞིག་དགོས་ཞེས་གསུང་ངོ་། །དེ་ནས་འཆི་བ་ལ་ཉེ་བའི་སྔོན་དུ་ཡོ་བྱད་ཡོད་ན་བླ་མ་དཀོན་མཆོག་ལ་མཆོད་པ་དང་སེམས་ཅན་ལ་སྦྱིན་གཏོང་སོགས་བྱས་ཏེ་ཞེན་པ་བཏང་། ཉེ་དུ་དང་ལུས་ལོངས་སྤྱོད་སོགས་གང་བ་ཡང་མ་ཆགས་པར་བྱ། དམ་ཚིག་དང་སྡོམ་པ་ཉམས་ཆགས་ཐམས་ཅད་ལ་བཤགས་བསྡམ་དྲག་པོ་བྱ་ཞིང་དབང་ཞུ་བ་དང་རང་ཉིད་དབང་བླང་བ་སོགས་ཀྱིས་དམ་ཚིག་གསོ། བླ་མ་དང་ཡི་དམ་ལ་མཆོད་ཅིང་འཆི་བ་འོད་གསལ་དང་བར་དོ་སྒྱུ་ལུས་སུ་ཁྱེར་ནུས་པ་སོགས་ཀྱི་གསོལ་བ་གདབ། བཀའ་སྡོད་ལ་གཏོར་མ་ཕུལ་ཏེ་དེ་ལྟ་བུའི་སྡོང་གྲོགས་བཅོལ། འཆི་བའི་སྟོང་པ་བཞི་ངོས་བཟུང་ནས་འོད་གསལ་ལ་མཉམ་པར་འཇོག་པ་དང་། བར་དོ་སྒྱུ་མའི་སྐུར་ལྡང་བ་སོགས་ཀྱི་འབྱེད་པ་རག་ཏུ་བཏང་ངོ་། །གཉིས་པ་ནི། དེ་ནས་གང་ཟག་རབ་ཀྱིས་འཆི་བའི་ཚེ་རགས་པ་ཉི་ཤུ་དང་ནང་གི་འབྱུང་བ་ཐིམ་པའི་དུས་སུ་སྣོད་བཅུད་ཀྱི་དཀྱིལ་འཁོར་བསམ་གཏན་གཉིས་གང་རུང་གིས་སྡུད་པའི་རྣལ་འབྱོར་བཞིའི་རིག་པའི་ངོ་བོ་ལ་མ་ཡེངས་བ་བྱ། དེ་ལ་ཤིན་ཏུ་ཕྲ་བ་སྣང་མཆེད་ཐོབ་གསུམ་
</div>
<div class="folio"><span class="shoglhe">༣༢༤</span>ཐིམ་པའི་རྟགས་རྣམས་བྱུང་བའི་ཚེ་འདི་དང་འདིའོ་སྙམ་དུ་ངོ་བོ་མ་ཡེངས་པར་བསྐྱང་ལ་འཆི་བ་དོན་གྱི་འོད་གསལ་དུ་བསྐྱེད་དེ་མཉམ་པར་བཞག །དེ་ལས་ལྡང་བའི་ཚེ་འོད་གསལ་གྱི་རླུང་སེམས་ཙམ་ལས་སྒྱུ་ལུས་དངོས་སུ་ལྡང་སྟེ། སྔར་ཇི་ལྟར་འཕེན་པ་བཏང་བ་བཞིན་དུ་འགྲུབ་པར་གསུངས་སོ། །དེ་ནས་བསམ་གཏན་གཉིས་གང་རུང་གིས་བསྡུས་པ་འོད་གསལ་བསྒོམས་ཏེ་སྦྱངས་པས་དོན་གྱི་འོད་གསལ་མངོན་དུ་འགྱུར་ཞིང་། དེའི་མཐར་མི་སློབ་པའི་ཟུང་འཇུག་གི་སྐུ་མངོན་དུ་བྱེད་པར་གསུངས་སོ། །གཞན་ཡང་སྒོམ་མེད་འབྲང་པོ་མངོན་དུ་གྱུར་པ་དག་གིས་འཆི་བ་འོད་གསལ་ཤར་བའི་ཚེ་འོད་གསལ་མ་བུ་འདྲེས་ནས་ཐམས་ཅད་ཡེ་ཤེས་ཀྱི་ཀློང་འབྱམས་སུ་གྱུར་ཏེ། རྣམ་སྨིན་ལུས་རྒྱ་བག་ཆགས་སྣང་རྒྱ་རྣམ་ཤེས་སེམས་རྒྱ་སྟེ་རྒྱ་གསུམ་ལས་གྲོལ་ཞིང་སངས་རྒྱས་ཀྱི་ཡོན་ཏན་ཐམས་ཅད་དུས་གཅིག་ལ་རྫོགས་པས་སེམས་འོད་གསལ་ཆོས་ཀྱི་སྐུ་དང་ལུས་ཡེ་ཤེས་ཀྱི་སྐུ་བརྙེས་ཤིང་ཞིང་ཁམས་ཐམས་ཅད་དག་པ་རབ་འབྱམས་སུ་སྣང་བར་བཞེད་དོ། །གསུམ་པ་ནི། གང་ཟག་འབྲིང་པོས་འཆི་བའི་རྟགས་རྣམས་ཤེས་པར་བྱ་ལ་སྡུད་པའི་རྣལ་འབྱོར་བྱ་བ་ནས་འོད་གསལ་སྐྱོང་བའི་བར་གོང་དུ་བཤད་པ་ལྟར་བྱས་ལ། འོན་ཀྱང་འདིས་འཆི་བ་འོད་གསལ་དོན་གྱི་འོད་གསལ་དུ་བསྐྱེད་པ་དང་དེ་ལས་སྒྱུ་ལུས་དངོས་སུ་ལྡང་བ་མི་ནུས་པས། འཆི་བ་འོད་གསལ་རང་ངོ་ཤེས་པ་བྱས་ལ་མཉམ་པར་བཞག་སྟེ། དེ་ལས་ལྡང་བར་རྩོམ་པ་ན་སྔར་གྱི་སྦྱང་སྟོབས་དང་འཕེན་པ་ལ་བརྟེན་ནས་སྒྱུ་མ་ལྟ་བུའི་ལྷ་སྐུར་ལངས་ཏེ་བར་དོའ་སྣང་བ་ཐམས་ཅད་གཞལ་ཡས་ཁང་དང་འཁོར་གྱི་ལྷར་སྦྱང་བ་དང་། དེ་དག་བསམ་གཏན་གཉིས་གང་རུང་གིས་འོད་གསལ་དུ་བསྡུས་ལ་མཉམ་པར་བཞག་པ་དང་། ཡང་དེ་ལས་སྒྱུ་མའི་སྐུར་ལྡང་བའི་སྦྱར་ཞིང་། འོག་ཏུ་འཆད་པ་ལྟར་ཞག་ཞེ་དགུའི་སྲིད་པ་བགག་སྟེ་ས་ལམ་མཐའ་དག་རྫོག་པར་བྱས་ལ། མཐར་འོག་
</div>
<div class="folio"><span class="shoglhe">༣༢༥</span>མིན་ལ་སོགས་པ་དག་པའི་ཞིང་ངམ་གཞན་པར་སྔགས་སྤྱོད་པའི་རྟེན་ཁྱད་པར་ཅན་དུ་སྐྱེ་བའི་འཕེན་པ་དྲག་པོ་བཏང་སྟེ་འཕོ་བའི་མན་ངག་གིས་འཕོ་བའམ། བར་དོ་འཆི་བའི་སྟོང་པ་བཞི་ལམ་དུ་ཁྱེར་ནས་སྲིད་པ་ཐ་མ་བའི་བྱང་ཆུབ་སེམས་དཔའ་དྲན་ཤེས་བཞིན་དང་ལྡན་པས་སྤྲུལ་པ་ལྟ་བུར་དག་པའི་སྐྱེ་སྲིད་དུ་སྐྱེ་བར་བྱ་སྟེ། འདི་ནི་རྟེན་དེ་ལ་འཚང་རྒྱ་བར་བཤད་དོ། །བཞི་པ་ལ་གསུམ། བར་དོ་བཟུང་ཞིང་འཁྲུལ་སྣང་ལམ་དུ་ཁྱེར་བ། ལྷ་བསྒོམ་ཞིང་མངལ་སྒོ་དགག་པ། མངལ་གདམ་ཞིང་སྐྱེ་བ་བླང་པའོ། །དང་པོ་ནི། གང་ཟག་ཐ་མས་འཆི་བ་འོད་གསལ་དང་བསྲེ་བ་དང་བར་དོ་སྒྱུ་ལུས་དང་བསྲེ་བ་ཚུལ་བཞིན་མི་ནུས་པས་འོད་གསལ་དང་བར་དོ་འདུན་པའི་སྟོབས་ཀྱིས་བཟུང་ནས་མན་ངག་བསྒོམ་དགོས་ཏེ། དེ་ལ་དང་པོར་འཆི་རྟགས་རྣམས་ཤར་བའི་ཚེ་དེ་དག་འདི་དང་འདིའོ་སྙམ་དུ་ངེས་པར་བྱས་ལ། འཆི་བ་འོད་གསལ་ཤར་བའི་ཚེ་དེ་ཉིད་ཟིན་པར་བྱས་ལ་མཉམ་པར་འཇོག་པ་དང་། དེ་ལས་བར་དོ་འཆར་བའི་ཚེ་དེ་ཉིད་ཟིན་པར་བྱས་ལ་མན་ངག་བསྒོམ་པར་བྱའོ་སྙམ་པའི་འཕེན་པ་དྲག་པོ་མང་དུ་བཏང་ཞིང་དགེ་སྦྱོར་གྱི་ཐོག་ཏུ་བཞག་ལ་འཆི་བར་བྱ་སྟེ། གཉིད་ཀྱི་འོད་གསལ་དང་རྨི་ལམ་འདུན་པའི་སྟོབས་ཀྱིས་བཟུང་ནས་སྦྱང་བ་ལྟ་བུའོ། །དེ་ནས་འཆི་བ་འོད་གསལ་ཟིན་ན་ཅི་ནུས་མཉམ་པར་འཇོག་པ་དང་། བར་དོ་ལས་བར་དོ་ཤར་བའི་ཚེ་ལུས་ཐོགས་པ་མེད་ཅིང་ཡུད་ཙམ་ལ་མར་དུ་འཁོར་བ་ལ་སོགས་པའི་བར་དོའ་རྟགས་རྣམས་ཀྱིས་བར་དོ་ངོ་ཤེས་པར་བྱའོ། །དེ་ནས་འཇིགས་པའི་སྒྲ་བཞི་དང་ཉམ་ང་བའི་གཡང་ས་གསུམ་དང་འཁྲུལ་གཟུགས་ཀྱི་འཇིགས་སྐྲག་རྣམས་ཤར་བའི་ཚེ། བར་དོའ་སྣང་བ་ཐམས་ཅད་བདེན་པར་མ་གྲུབ་པའི་འཁྲུལ་སྣང་ཡིན་ཞིང་བར་དོ་ལ་གདོས་བཅས་ཀྱི་ལུས་མེང་པས་མེས་ཚིག་པ་དང་ཆུས་ཁྱེར་བ་སོགས་གཡང་ལ་ལྷུང་བ་དང་ཤ་ཟ་དང་སྲིན་པོ་དང་གཤིན་རྗེ་ལ་སོགས་པས་བསད་ཅིང་ཟོས་པ་སུ་ཞིག་ཡོད་སྙམ་དུ་བསམས་
</div>
<div class="folio"><span class="shoglhe">༣༢༦</span>ལ། རྨི་ལམ་གྱི་སྐབས་ལྟར་ཡང་བ་དེ་དག་ལ་ཐོག་བརྫིས་བྱས་པས་འཁྲུལ་སྣང་གི་འཇིགས་སྐྲག་སེལ་ལ། གཞན་ཡང་འཁྲུལ་སྣང་ཅི་ཤར་བ་ཐམས་ཅད་བདེན་མེད་སྒྱུ་མ་ལྟ་བུར་བསྒོམ་པ་དང་སྐྱེ་མེད་ཕྱག་རྒྱ་ཆེན་པོའ་ལྟ་བས་ཟིན་པར་བྱས་ལ་ལམ་དུ་བསླང་ངོ་། །གཉིས་པ་ནི། དེ་ནས་ཁྱད་པར་དུ་རང་གི་ལུས་ཡི་དམ་གྱི་སྐུ་དང་སྣོད་བཅུད་ཀྱི་སྣང་བ་གཞལ་ཡས་ཁང་དང་ལྷར་བསྒོམ་པ་དང་། བསམ་གཏན་གཉིས་གང་རུང་གིས་འོད་གསལ་དུ་བསྡུས་ཏེ་མཉམ་པར་འཇོག་པ་དང་། ཡང་འཁྲུལ་སྣང་འཆར་བའི་ཚེ་ཡི་དམ་ལྷའི་དཀྱིལ་འཁོར་དུ་ལྡང་བའི་ཚུལ་ལ་སྦྱང་། སྐྱེ་གནས་མཐོང་ཞིང་དེ་ལ་ཆགས་སྡང་སྐྱེ་བར་རྩོམ་པའི་ཚེ། དེ་དག་ཡི་དམ་གྱི་དཀྱིལ་འཁོར་དུ་བསྒོམས་ཏེ་དབང་ཞུ་བ་དང་ཉམས་བདེ་སྟོང་དུ་སྐྱོང་བ་དང་ཆགས་སྡང་གི་ཡུལ་བདེན་མེད་སྒྱུ་མ་ལྟ་བུར་བསྒོམ་པ་དང་སྐྱེ་མེད་གནས་ལུགས་ཀྱི་ལྟ་བ་བསྒོམ་པ་སོགས་བྱས་ཏེ་སྐྱེ་སྒོ་དགག་པར་བྱའོ། །དེ་ཡང་བདུན་ཕྲག་དང་པོ་ལ་དེ་ལྟར་སྦྱང་ནུས་ན་དེ་ནས་ཚེགས་མེད་པར་བཤད་ཅིང་། ཞག་བཞི་བཅུ་ཞེ་དགུ་དེ་ལྟར་སྦྱངས་ན་བར་དོ་རྟེན་བཟང་བའི་སྟོབས་ཀྱིས་ས་ལམ་མཐའ་དག་རྫོགས་ནས་སྨོན་ལམ་གྱི་སྟོབས་ཀྱིས་སྐྱེ་བ་ལེན་ལ་ལས་དབང་འབའ་ཞིག་གིས་སྐྱེ་བ་ལེན་པར་ཁེགས་པར་བཞེད་དོ། །གསུམ་པ་ནི། དེ་ནས་འོག་མིན་ལ་སོགས་པ་དག་པའི་ཞིང་དུ་སྐྱེ་བར་འདོད་ན་ཞིང་ཁམས་དེ་ཡིད་ལ་བྱས་ཏེ་དེར་རྫུས་ཏེ་སྐྱེ་བའི་འཕེན་པ་དྲག་པོ་བཏང་ལ། འཕོ་བའི་མན་ངག་གིས་འཕོས་པས་སྒྱོགས་དང་འཁྲུལ་འཁོར་གྱི་ཚུལ་དུ་ཐེ་ཚོམ་མེད་པར་སྐྱེ་བར་གསུངས་སོ། །གཞན་ཡང་སྔགས་སྤྱོད་ཅིང་སེམས་ཅན་གྱི་དོན་བྱེད་པར་ནུས་པའི་རིག་འཛིན་དུ་སྐྱེ་བར་འདོད་ནའང་དེ་ལྟ་བུའི་འཕེན་པ་དྲག་པོ་བྱ་ཞིང་། སྔར་བཤད་པ་ལྟར་སྐྱེ་གནས་བཟང་ངན་གྱི་ཚུལ་ཤེས་པར་བྱས་ལ་སྐྱེ་གནས་ཀྱི་སྣང་བ་འཆར་བའི་ཚེ་ངན་པའི་སྣང་བ་འཆར་ན་གོང་དུ་བཤད་པའི་སྐྱེ་སྒོ་དགག་པའི་ཐབས་བྱ་ཞིང་། སྐྱེ་
</div>
<div class="folio"><span class="shoglhe">༣༢༧</span>གནས་བཟང་པོ་མཐོང་ན་དལ་འབྱོར་སྐྱོན་མེད་ཐོབ་ནས་ལས་ཀྱི་འཕྲོ་འཐུད་དེ་མྱུར་དུ་འཚང་བྱ་བ་སོགས་སྨོན་ལམ་གྱི་སྟོབས་བསྐྱེད་དེ་དྲན་ཤེས་བཞིན་དང་ལྡན་པས་སྐྱེ་བ་འཛིན་པར་བྱའོ། །འདི་ནི་སྐྱེ་བ་དེའི་འཆི་སྲིད་ཀྱི་རྗེས་སུ་འཆར་བའི་བར་སྲིད་ཚུན་ནམ་སྐྱེ་བ་གསུམ་ལ་སོགས་པར་འཚང་རྒྱ་བར་བཤད་དོ། །དེ་ལྟར་ན་བར་དོའ་གདམས་པ་དངོས་གཞི་ནི་འཆི་བ་ཆོས་སྐུར་ཁྱེར་བ་དང་བར་དོ་ལོངས་སྐུར་ཁྱེར་བ་དང་སྐྱེ་བ་སྤྲུལ་སྐུར་ཁྱེར་བ་སྟེ་ལམ་ཁྱེར་གསུམ་ཡིན་ལ། སྒྲུབ་བརྒྱུད་གོང་མ་དག་གིས་འཆི་སྲིད་བར་སྲིད་སྐྱེ་སྲིད་གསུམ་ལ་སྲིད་པ་བར་དོ་གསུམ་གྱི་ཐ་སྙད་དང་དེང་སྐུ་གསུམ་ལམ་དུ་བྱེད་པའི་རྣམ་བཞག་ཀྱང་བཞེད་པ་ཡིན་ནོ། ༈ །དྲུག་པ་ལམ་གྱི་བློ་ཆོད་འཕོ་བའི་གདམས་པ་ལ་གསུམ། འཕོ་བར་བྱེད་པའི་གང་ཟག །འཕོ་བའི་གདམས་པ་དངོས་གཞི། དེ་ལྟར་འཕོ་བའི་དགོས་པའོ། །དང་པོ་ནི། འཕོ་བར་བྱེད་པའི་གང་ཟག་རབ་འབྲིང་གཉིས་ནི་གོང་དུ་བཤད་པའི་བར་དོ་འཛིན་པའི་གང་ཟག་རབ་འབྲིང་གཉིས་དང་ཕྱོགས་མཐུན་ཏེ། འཆི་བ་འོད་གསལ་ལ་མཉམ་པར་འཇོག་པ་དང་བར་དོ་སྒྱུ་ལུས་སུ་ལྡང་བ་ལ་རབ་འོད་གསལ་དུ་འཕོ་བ་དང་འབྲིང་སྒྱུ་ལུས་སུ་འཕོ་བའི་ཐ་སྙད་བཏགས་པའོ། །དེས་ན་འཆི་བ་འོད་གསལ་དང་བར་དོ་ཟིན་ངེས་པ་དག་གིས་སྐབས་འདིའི་འཕོ་བ་ནན་གྱིས་སྦྱང་དགོས་པ་མིན་ནོ། །གང་ཟག་ཐ་མ་བསྐྱེད་རིམ་ལ་འཕོ་བ་ལའང་བསྐྱེད་རིམ་ལ་གོམས་ཤིང་རྩ་རླུང་ལས་སུ་རུང་བ་དང་གནས་ལུགས་ཀྱི་རྟོགས་པ་ཁྱད་པར་ཅན་དང་ལྡན་ན་མཆོག་ཏུ་བསྔགས་ལ། དེ་ལྟ་བུ་མིན་ཡང་རྩ་རླུང་བྱང་བ་དང་དགེ་སྦྱོང་གྱི་གོ་མྱོང་བརྟན་པོ་དང་ལྡན་པ་ཞིག་དགོས་ཤིང་། ཐ་མར་ཡང་རྒྱུ་འབྲས་དང་གདམས་པ་ལ་ཡིད་ཆེས་པ་དང་དམིགས་རིམ་རྣམས་ངེས་པར་ཟིན་པ་ཞིག་དགོས་སོ། ༈ །གཉིས་པ་ལ་གསུམ། སྦྱངས་ཏེ་འཕོ་བ། བཙན་ཐབས་
</div>
<div class="folio"><span class="shoglhe">༣༢༨</span>སུ་འཕོ་བ། ལུས་བཅོལ་ཏེ་འཕོ་བའོ། །དང་པོ་ལ་གཉིས། འཕོ་བ་སྦྱང་བ་དང་། ལས་ལ་སྦྱར་བའོ། །དང་པོ་ནི། སྤྱིར་འཕོ་བ་ལ་རབ་འོད་གསལ་དང་འབྲིང་སྒྱུ་ལུས་དང་ཐ་མ་བསྐྱེད་རིམ་ལ་འཕོ་བ་གསུམ་དུ་བཤད་པའི་སྔ་མ་གཉིས་ཚེ་འདིར་སྦྱང་བ་དང་འཆི་བ་བར་དོར་ལས་སྦྱོར་ཚུལ་རྣམས་སྔར་བཤད་ཟིན་ལ། འདིར་ཕྱི་མ་བརྗོད་པར་བྱ་སྟེ་དེ་ལ་འཕོ་བའི་ལས་སྦྱོར་ནུས་པ་ལ། རང་སྐྱེས་བུ་ནད་མེད་ཅིག་གི་རླུང་ཁུག་བརྒྱ་རྩ་བརྒྱད་འབྲིང་དོན་གཉིས་ཐ་མ་སོ་དྲུག་རླུང་གི་རླུང་ཁུག་གཅིག་ཏུ་ཚུད་དགོས་པར་བཤད་ལ། འགའ་ཞིག་ལག་མཐིལ་པུས་མོ་གཉིས་སུ་ལན་གསུམ་བསྐོར་ནས་སེ་གོལ་བྱས་པ་བརྒྱ་རྩ་སོགས་ཟིན་དགོས་པར་བཞེད་དོ། །དེ་ནས་འཕོ་བ་ཁོ་ན་སྦྱོང་བ་ཡིན་ན་དང་པོར་རླུང་བུམ་པ་ཅན་རབ་འབྲིང་ཐ་མ་གསུམ་གང་རུང་ཞིག་འབྱོངས་པར་བྱའོ། །དེ་ནས་འཕོ་བ་སྦྱོང་བ་དངོས་ནི་ཁྱད་པར་གྱི་སྔོན་འགྲོ་རྣམས་བྱས་ལ་བླ་མ་སྤྱི་བོར་བསྒོམས་ཏེ་འཕོ་བ་འབྱོང་བར་གསོལ་བ་གདབ། ལུས་རྣམ་སྣང་གི་ཆོས་བདུན་བྱས་ལ་རང་ཡི་དམ་གྱི་སྐུ་དཔའ་བོ་གཅིག་པར་བསྒོམས་པའི་ལུས་ཀྱི་ནང་དུ་རྩ་གསུམ་གཏུམ་མོའ་སྐབས་ལྟར་ལས། དབུ་མའི་ཡར་སྣ་སྤྱི་གཙུག་གི་ཚངས་བུག་ཏུ་དྲང་ཐལ་གྱིས་ཟུག་ཅིང་བུག་ཧ་རེ་བསམ་མོ། །དེ་ནས་ལུས་ཀྱི་སྒོ་སོ་སོ་ནས་རྣམ་ཤེས་འཕྲོས་པས་སྐྱེ་བ་སོ་སོ་བ་འགྲུབ་ཚུལ་ལ། ཚངས་བུག་ལས་རིག་འཛིན་གྱི་གནས་མཁའ་སྤྱོད་ལ་སོགས་པ་དང་། སྨིན་མཚམས་ལས་གཟུགས་ཁམས་དང་། མིག་ལས་མི་དང་། རྣ་བ་ལས་མིའམ་ཅི་དང་། སྣ་ལས་གནོད་སྦྱིན་དང་། ཁ་ལ་མ་ཡི་དྭགས་དང་། ལྟེ་བ་ལས་འདོད་ལྷ་དང་། ཆུ་ལམ་ལས་དུད་འགྲོ་དང་། བཤང་ལམ་ལས་དམྱལ་བར་སྐྱེ་བར་བཤད་པས་འཁོར་བའི་སྒོ་བརྒྱད་རྣམ་པ་ཀུན་ཏུ་དགག་དགོས་ཤིང་། ལས་སྦྱོར་གྱི་དུས་མིན་པར་འཕོ་བ་ཐལ་གྱིས་དོགས་པས་རེ་ཞིག་ཚངས་བུག་ཀྱང་འགེགས་པར་
</div>
<div class="folio"><span class="shoglhe">༣༢༩</span>བཞེད་ལ་དེའི་ཚུལ་ནི། ཚངས་བུག་ཏུ་ཀྵུྃ་དམར་པོ། སྨིན་མཚམས་དང་མིག་གཉིས་སུ་ཧུྃ་ནག་པོ་རེ། རྣ་བ་གཉིས་དང་སྣ་བུག་གཉིས་སུ་ཡུྃ་ལྗང་གུ་རེ། ཁར་སུཾ་དཀར་པོ་ལྟེ་བར་ཀྵུྃ་དམར་པོ། ཆུ་ལམ་དུ་སུྃ་སེར་པོ། བཤང་ལམ་དུ་ཀྵུྃ་དམར་པོ་རྣམས་བསམས་ལ་དགག །གཞན་ཡང་མགྲིན་པརསྨྻུྃ་དཀར་སྙིང་གར་སྨྻུྃ་རྣམས་སྒོམ་པར་བཤད་ཅིང་ཡི་གེ་མི་འདྲ་བ་འགའ་རེ་སྣང་ལ། ཡི་གེ་ཐམས་ཅད་དཀར་པོར་བསྒོམས་ཀྱང་ཆོག་པར་བཞེད་དོ། །གལ་ཏེ་ཡི་གེ་དེ་དག་གསལ་མི་བདེན་སྒོ་རྣམས་ཧཱུྃ་ཟུང་རེས་དགག་པ་དང་འོད་ཀྱི་གོང་བུས་དགག་པའང་འབྱུང་ལ་སྒོ་རྣམས་མ་བཀག་པའང་འབྱུང་སྟེ་གྲུབ་ན་བཀག་པ་ལེགས་སོ། །དེ་ནས་མདུན་གྱི་ནམ་མཁར་བླ་མ་དང་ཐ་མི་དད་པའི་ཡི་དམ་གྱི་སྐུ་སྒྱུ་མ་ལྟ་བུ་གསལ་བར་བསྒོམ། རང་གི་རྩ་གསུམ་འདུས་མདོར་ཨ་ཤད་དམར་པོ་ཞིག་དང་སྙིང་གར་ཧཱུྃ་སྔོན་པོ་འོད་ཟེར་ལྔ་འཕྲོ་བ་ཞིག་བསམས་ལ། དང་པོར་རླུང་བུམ་པ་ཅན་བཟུང་སྟེ་དེ་ནས་དབུགས་ཐོག་གཅིག་ཏུ་ཧིཀ་དྲག་པོ་རྒྱུ་ཞབས་སྟོད་དུ་སྤུངས་སྤུངས་པ་ཉེར་གཅིག་བརྗོད། དེ་ཡང་བདུན་གྱིས་ཨ་ཤད་ཡར་དྲངས་ཏེ་ཧཱུྃ་ལ་བསྟིམ། དེ་ནས་བཅུ་གསུམ་གྱིས་ཧཱུྃ་མར་དྲངས་ཏེ་ཚངས་བུག་གི་ཡི་གེ་བསལ་ནས་ཐོད་པའི་སྟེང་དུ་ཐོན། དེ་ནས་གཅིག་གིས་མདའ་འཕངས་པ་ལྟར་ཧཱུྃ་ཡི་དམ་གྱི་ཐུགས་ཀར་འཕོས་པར་བསམས་ལ་དགེ་སྦྱོར་གྱི་ཐོག་ཏུ་བཞག །ཡང་རླུང་བརྔུབས་ནས་དབུགས་ཐོག་གཅིག་ཏུ་ཀ་ཧིཀ་ཉེར་གཅིག་བརྗོད་ཅིང་རྒྱུ་ཞབས་མནན་ལ། ནམ་མཁའི་ཡི་དམ་གྱི་ཐུགས་ཀ་ནས་ཧཱུྃ་ཐོན་ཏེ་ཚངས་བུག་ནས་རིམ་གྱིས་མར་བྱུང་བ་སྙིང་གར་གནས་ཤིང་། དེ་ལས་ཨ་ཤད་ཆད་ནས་རིམ་པས་སུམ་མདོར་སོང་སྟེ་གནས་པར་བསམ་མོ། །ཡང་སུམ་མདོར་རླུང་སེམས་ཀྱི་ངོ་བོ་ཡི་དམ་གྱི་སྐུ་བསམ་ཏེ་གོང་ལྟར་ཧིཀ་ཉེར་གཅིག་གིས་ཡི་དམ་གྱི་ཐུགས་ཀར་འཕོ་བ་དང་། ཀ་ཧིཀ་ཉེར་གཅིག་གིས་ཚུར་དྲངས་ཏེ་སུམ་
</div>
<div class="folio"><span class="shoglhe">༣༣༠</span>མདོར་གནས་པར་བསམ་མོ། །ཡང་ན་སུམ་མདོར་ཨ་དང་སྙིང་གར་ཧཱུྃ་ལ་ཡུམ་བཞིའི་ས་བོན་གྱིས་བསྐོར་བ་དང་མགྲིན་པར་ༀ་བསམས་ལ། ཧིག་བདུན་གྱིས་ལྟེ་བའི་ཨ་རིམ་པས་དྲངས་ཏེ་སྙིང་གའི་ཧཱུྃ་ལ་བསྟིམ། དེ་ནས་བདུན་གྱིས་ཧཱུྃ་ཡར་དྲངས་ཏེ་མགྲིན་པའི་ༀ་དང་བསྲེས། དེ་ནས་བདུན་གྱིས་ཧཱུྃ་ཚངས་བུག་ནས་བཏོན་ཏེ་ཡི་དམ་གྱི་ཐུགས་ཀར་འཕོ། །ཡང་ཀ་ཧིཀ་བདུན་གྱི་ཧཱུྃ་མགྲིན་པར་ཕབ་ནས་དེར་ༀ་སྤྲོས་ལ་བཞག །ཡང་བདུན་གྱིས་ཧཱུྃ་སྙིང་གར་ཕབ་ལ་བཞག །ཡང་བདུན་གྱིས་ཧཱུྃ་ལས་ཨ་ཤད་སྤྲོས་པ་ལྟེ་བར་ཕབ་ལ་བཞག་གོ། །གཞན་ཡང་སུམ་མདོར་ཐིག་ལེ་དཀར་དམར་བསྒོམ་པ་དང་ཧཱུྃ་དཀར་དམར་བསྒོམ་པ་དང་། སྙིང་གར་དེ་ལྟར་བསྒོམས་ཏེ་འཕོ་བ་སོགས་མང་དུ་བཤད་པས་ཐམས་ཅད་རུང་ཡང་སྔ་མ་གཉིས་ལེགས་པར་སྣང་ལ། འགའ་ཞིག་ཏུ་ཨ་ཧིཀ་གམ་ཀ་ཧིཀ་གིས་འཕོ་བ་དང་དེ་དག་ཡིད་ཀྱིས་བརྗོད་པར་བཤད་པ་སྣང་ཡང་། ཧིཀ་གིས་འཕོ་བ་དང་ཀ་ཧིཀ་གིས་གནོན་པ་དེ་གཉིས་ག་དབུགས་ཐོག་གཅིག་ལ་ངག་ཏུ་དྲག་པར་བརྗོད་པ་དང་ཡར་འཕོ་བའི་ཚེ་རླུང་ཕྱིར་འཛིན་ལས་རྒྱུ་ཞབས་སྟོད་དུ་སྡུད་པ་དང་ཚུར་འདྲེན་པའི་ཚེ་རླུང་ནང་འཛིན་ལས་རྒྱུ་ཞབས་གནོན་པ་རྣམས་གནད་ཆེ་བར་སྣང་ཞིང་། ཐུན་འཇོག་པའི་ཚེ་ཕོ་རླུང་དྲག་པོ་ལན་གསུམ་མམ་ལྔ་ལ་སོགས་པ་མནན་ཏེ་རིག་པ་སུམ་མདོའ་ཨ་ཤད་དམ་ཡི་དམ་ལ་རྩེ་གཅིག་ཏུ་གཏད་དོ། །དེ་ལྟར་ཐུན་བཞི་ལ་སོགས་པར་སྦྱངས་པས་འཕོ་བ་འབྱོངས་པའི་རྟགས་སུ་ལུས་ཡང་ཞིང་དྲོད་སྐྱེ། ཟོ་མདོག་བདེ་ཞིང་ཟས་འཇུ། སྤྱི་གཙུག་ཏུ་དྲོད་སྐྱེ་ཞིང་གཡང་བ་དང་ཚ་བ་དང་འབུར་བ་དང་ཆུ་སེར་རྡོལ་བ་སོགས་འབྱུང་བར་བཤད་པས་རྟགས་ཐོན་ནས་ཟླ་བ་རེ་ལ་ལན་གསུམ་རེའམ་ལན་རེ་སྦྱངས་པས་ཆོག་པར་བཞེད་ལ། རྒྱུན་དུ་འོག་མིན་ལ་སོགས་པ་དག་པའི་ཞིང་ངམ་གཞན་ཡང་སྔགས་སྤྱོད་པའི་ཞིང་ཁམས་གང་དུ་འཕོ་བར་འདོད་པ་དེ་ཡིད་ལ་བྱས་ནས་དེར་འཕོ་བའི་འཕེན་པ་
</div>
<div class="folio"><span class="shoglhe">༣༣༡</span>ཡང་ཡང་བྱ་བར་གནད་དུ་ཆེ་བར་བཞེད་དོ། ༈ །གཉིས་པ་ལས་ལ་སྦྱར་བ་ནི། འཆི་བའི་རྟགས་ཚང་ཞིང་འཆི་བ་སླུ་བའི་ཐབས་ཀྱིས་ཀྱང་མ་བཟློག་པར་ངེས་པར་འཆི་བ་ལ་ཉེ་བའི་ཚེ་འཕོ་བར་བྱ་ཞིང་། གཞན་ནི་ལུས་ཀྱི་ལྷ་རྣམས་བསད་པའི་ཉེས་པ་སོགས་ཀྱིས་དམྱལ་བར་སྐྱེ་བར་གསུངས་པས་དུས་མིན་དུ་འཕོ་བར་མི་རུང་ངོ་། །དེ་ལ་འཆི་ལྟས་བརྟག་པའི་ཚུལ་ལ། རིང་བའི་འཆི་ལྟས་ནི་གཡས་གཡོན་གྱི་རླུང་འཕོ་བ་བཅུ་གཉིས་མི་བྱེད་པར་གང་རུང་གཅིག་ཁོ་ན་ནས་རྒྱུ་ན་འཆི་ལྟས་ཡིན་ལ། དེ་ཡང་མའི་དུས་སྦྱོར་གཡས་པའི་ཚེ་སྐྱེས་ན་འཆི་ལྟས་ཀྱང་གཡས་ནས་འབྱུང་སྟེ། སྣ་བུག་གཡས་ཁོ་ན་ནས་ཞག་གཅིག་རྒྱུ་ན་ལོ་གསུམ་ཕྱོགས་གསུམ་ན་འཆི། དེ་བཞིན་དུ་ཞག་ལྔ་དང་བཅུ་དང་བཅོ་ལྔ་དང་ཉི་ཤུ་དང་ཉེར་ལྔ་རྒྱུ་ན་རིམ་པས་ལོ་གསུམ་དང་གཉིས་དང་གཅིག་དང་ཟླ་བ་དྲུག་དང་གསུམ་ན་འཆི་ཞིང་། ཞག་ཉེར་དྲུག་ནས་ལོ་གཅིག་གི་བར་གྱིས་རིམ་བཞིན་ཟླ་བ་གཉིས་དང་གཅིག་དང་ཕྱེད་དང་ཞག་བཅུ་དང་ལྔ་དང་གསུམ་ན་འཆི་ལ། དེ་ནས་གཡོན་ནས་ཞག་གཉིས་དང་དབུ་མར་ཞག་གཅིག་རྒྱུ་ཞིང་འཆིའོ། །མའི་དུས་སྦྱོར་གཡོན་པའི་ཚེ་སྐྱེས་ན་འཆི་ལྟས་ཀྱང་གཡོན་ནས་འབྱུང་སྟེ། སྣ་བུག་གཡོན་ཁོ་ན་ནས་ཞག་གཅིག་རྒྱུ་ན་ལོ་གསུམ་ཕྱོགས་གསུམ་ན་འཆི་ཞིང་ཞག་གསུམ་རྒྱུ་ན་ཟླ་བ་སུམ་ཅུ་ན་འཆི། དེ་བཞིན་དུ་ཞག་དྲུག་དང་དགུ་དང་བཅུ་གཉིས་དང་བཅོ་ལྔ་དང་བཅོ་བརྒྱད་དང་ཉེར་གཅིག་དང་ཉེར་བཞི་དང་ཉེར་བདུན་དང་སུམ་བཅུ་རྒྱུ་ན། རིམ་པས་ཟླ་བ་ཉེར་བདུན་དང་ཉེར་བཞི་དང་ཉེར་གཅིག་དང་བཅོ་བརྒྱད་དང་བཅོ་ལྔ་དང་བཅུ་གཉིས་དང་དགུ་དང་དྲུག་དང་གསུམ་ན་འཆི་ལ། དེ་ནས་ཟླ་བ་གསུམ་ལ་གཡོན་ནས་ཞག་པོ་གསུམ་དང་དེ་ནས་སྣ་བུག་གཡས་ནས་ཞག་གཉིས་དང་དབུ་མར་ཞག་གཅིག་རྒྱུ་ཞིང་འཆི་བར་བཤད་དོ། །ཉེ་བའི་འཆི་ལྟས་ནི་རྣ་བའི་སྒྲ་མེད་ན་ཞག་དྲུག །ལྕེའི་རོ་མེད་ན་ཞག་ལྔ། མིག་
</div>
<div class="folio"><span class="shoglhe">༣༣༢</span>གི་དབུས་སུ་རི་མོ་སྔར་མེད་པ་བྱུང་ན་ཞག་བཞི། སྣ་ཞོམ་ཞིང་དྲི་མེད་ན་ཞག་གསུམ། ལུས་ཀྱི་རེག་བྱ་དོར་ན་ཞག་གཉིས། ཁུ་བ་མེད་ན་ཞག་གཅིག་ན་འཆི་བར་བཤད་ཅིང་། ཤིན་ཏུ་ཉེ་བའི་འཆི་ལྟས་ནང་གི་འབྱུང་བ་ཐིམ་པའི་རྟགས་ནི་བར་དོའ་མན་ངག་ཏུ་བཤད་ཟིན་པ་ལྟར་རོ། །འཆི་ལྟས་འདི་དག་གློ་བུར་དུ་འཆི་བདག་ལ་ཐམས་ཅད་འབྱུང་བའི་ངེས་པ་མི་སྣང་ཡང་བྱུང་ན་ངེས་པར་འཆི་བའི་ལྟས་ཡིན་ལ། གཞན་རྨི་ལྟས་སུ་རྒྱུས་མེད་ཀྱི་ཡུལ་ཕྱོགས་སུ་གཅིག་པུར་འགྲོ་བ་དང་། བོང་བུ་ལ་ཞོན་ནས་སམ་བཞོན་པ་མེད་པར་ཡང་ལྟོ་ཕྱོགས་སུ་འགྲོ་བ་དང་། རྒྱ་སྐེགས་ཀྱི་རི་ལ་མེ་ཏོག་དམར་པོ་འཐུ་བ་རྨི་བ་སོགས་གོང་དུ་བཤད་དོ། །དེ་ལྟར་འཆི་ལྟས་བྱུང་ན་འཆི་བ་སླུ་བའི་ཐབས་སྣ་ཚོགས་བྱ། དེས་ཀྱང་མ་བཟློག་པར་ངེས་པར་འཆི་ན་ཡོ་བྱད་རྣམས་བསོད་ནམས་ཀྱི་ཕྱོགས་སུ་བཏང་། འཁོར་དང་ལོངས་སྤྱོད་ལ་ཞེན་པ་སྤང་། དམ་ཚིག་ཉམས་ཆགས་ལ་བཤགས་བསྡམ་དྲག་པོ་བྱ། ཡི་དམ་གྱི་བྲིས་སྐུ་སོགས་ཡོད་ན་མདུན་དུ་བཀྲམ་ལ་ལྷའི་རྣལ་འབྱོར་ཅི་རིགས་བསྒོམ། ཡི་དམ་དང་བཀའ་སྡོད་ལ་མཆོད་པ་དང་གཏོར་མ་ཕུལ་ལ་འདོད་དོན་དུ་གསོལ་བ་དྲག་པོ་གདབ། ཆགས་སྡང་སོགས་མཚམས་སྦྱོར་ངན་པ་མཐའ་དག་སྤངས་ལ་སྨོན་ལམ་བཟང་པོ་བཏབ། འོག་མིན་ལ་སོགས་པའམ་སྔགས་སྤྱོད་པའི་རིག་འཛིན་གྱི་ཞིང་ཁམས་ཡིད་ལ་བྱ་ཞིང་དེར་འཕོ་བའི་འཕེན་པ་དྲག་པོ་ཡང་ཡང་བྱ། དེ་ནས་འཆི་བས་ཤིན་ཏུ་ཉེ་བའི་རྟགས་ཤར་བ་ན་ལས་སྦྱོར་དངོས་ནི། གཞན་ཐམས་ཅད་འཕོ་བ་སྦྱོང་བའི་སྐབས་ལྟར་ལས་དབུ་མའི་ཡར་སྣ་དང་ཚངས་བུག་ཤིན་ཏུ་ཡང་བ་ལ་ཡི་གེས་མ་བགག་པར་ཟང་ཐལ་དུ་ཡོད་པར་བསམ། དེ་ནས་རྩ་རླུང་ས་བོན་གྱི་སྦྱོར་བ་དང་བཅས་ཏེ་ཧིག་ཉེར་གཅིག་པས་ཚངས་བུག་ནས་སྐར་མདའ་ལྟ་བུར་ཡི་དམ་གྱི་ཐུགས་ཀར་འཕོ་བའི་སྦྱོར་བ་བྱས་པས། འཕོ་
</div>
<div class="folio"><span class="shoglhe">༣༣༣</span>ནུས་པའི་རྟགས་སུ་ཤེས་པ་ནག་ཧྲིབ་བྱེད་ཅིང་དབུགས་ནང་དུ་མི་འདུས་པར་ཕྱིར་ནན་གྱིས་འགྲོ། སྤྱི་གཙུག་ན་བ་དང་གཡའ་བ་འབྱུང་། དེ་མ་བྱུང་ན་རེ་ཞིག་ཚུར་དྲངས་ལ་ངལ་གསོ། རྟགས་བྱུང་ན་སྔར་ལྟར་ཧིཀ་ཉེར་གཅིག་པས་འཕོ། དེ་ནས་ཡི་དམ་ཡང་སྐར་མདའ་འཕོས་པ་ལྟར་གང་འདོད་པའི་ཞིང་ཁམས་དེའི་སངས་རྒྱས་ཀྱི་ཐུགས་ཀར་ཐིམ་པར་བསམ་པའམ་འོད་གསལ་དུ་བསྡུས་ཏེ་དགེ་སྦྱོར་དྲན་པར་བྱ་ཞིང་ཟླ་གྲོགས་ཡོད་ན་དགེ་སྦྱོར་གྱི་གསལ་འདེབས་བྱ་བར་ཡང་བཞེད་ལ། ལུས་ནད་མེད་དུ་འཕོ་བ་སྦྱང་བའི་སྐབས་ལས་འཆི་བར་ཉེ་བའི་ཚེ་འཕོ་བ་ལྷག་པར་སླ་བར་བཤད་དོ། ༈ །གཉིས་པ་བཙན་ཐབས་སུ་འཕོ་བ་ནི། འཕོ་བ་སྦྱང་བའི་ལོང་མེད་པར་ངེས་པར་འཆི་ན་བྱ་ཞིང་། སྦྱངས་ཏེ་འཕོ་བའི་ལས་སྦྱོར་གྱི་ཚེ་ཡང་རུང་ངོ་། །དེ་ནས་ཐོག་མར་བསགས་སྦྱང་ཅི་ནུས་བྱ་ཞིང་སེམས་བསྐྱེད་པ་དང་། གང་འདོད་པའི་ཞིང་དུ་འཕོ་བའི་འཕེན་པ་དྲག་པོ་བཏང་ཞིང་བླ་མ་ཡི་དམ་ལ་གསོལ་བ་གདབ་པ་སོགས་བྱ། དེ་ནས་ཤིང་ངམ་ཐག་པ་སོགས་ཀྱ་ལྡིང་ཁྲུ་གང་ཙམ་གྱིས་མཐོ་བར་བྱས་ཏེ་དེ་ལ་ལུས་གན་རྐྱལ་དུ་བྱས་པའི་རྐེད་པ་བཀལ། འོག་རླུང་བསྡམས་ལ་གཡོན་པའི་ཕྱི་རྟིང་གིས་གཤང་ལམ་དགག །གཡོན་པའི་ལོང་བུའམ་གཡས་པའི་ཕྱི་རྟིང་གིས་གསང་གནས་དགག །མཐེའུ་ཆུང་གཉིས་ཀྱིས་ཁ་དང་སྲིན་ལག་གཉིས་ཀྱིས་སྣ་དང་གུང་མཛུབ་གཉིས་ཀྱིས་མིག་དང་མཐེ་བོང་གཉིས་ཀྱིས་རྣ་བ་དགག་གོ་།དེ་ནས་མདུན་གྱི་ནམ་མཁར་ཡི་དམ་བསྒོམ་པ་དང་། ལྷ་སྐུ་སྒྱུ་མ་ལྟ་བུའི་ལུས་ཀྱི་སྒོ་བརྒྱད་ཡི་གེ་སོགས་ཀྱིས་དགག་པ་དང་། རྩ་གསུམ་དང་ས་བོན་བསྒོམས་ལ་ཧིཀ་ཉེར་གཅིག་ལ་སོགས་པས་འཕོ་བ་རྣམས་གོང་དུ་བཤད་པ་ལྟར་བྱའོ། ༈ །གསུམ་པ་ལུས་བཅོས་ཏེ་འཕོ་བ་ནི། སྦྱངས་ཏེ་འཕོ་བ་དང་བཙན་ཐབས་
</div>
<div class="folio"><span class="shoglhe">༣༣༤</span>སུ་འཕོ་བར་མི་ནུས་པ་དག་གིས་བྱ་སྟེ། དེ་ལ་ངེས་པར་འཆི་བའི་དུས་ལ་བབ་པ་ན་མདུན་དུ་སྐུ་གསུང་ཐུགས་ཀྱི་རྟེན་ཡོད་ན་བཤམས་ལ་མཆོད་ཅིང་སྐྱབས་འགྲོ་དང་སྡིག་བཤགས་དང་སེམས་བསྐྱེད་ལ་སོགས་བྱ། དུག་གསུམ་གྱི་བསམ་སྦྱོར་ལ་སོགས་པའི་མཚམས་སྦྱོར་ངན་པ་ཐམས་ཅད་སྤང་ཞིང་འཁོར་དང་ལོངས་སྤྱོད་སོགས་གང་ལ་ཡང་མ་ཆགས་པར་བྱ། ལུས་སེང་གེའི་ཉལ་སྟབས་བྱ་སྟེ། མགོ་བྱང་དུ་བསྟན་ནས་གློ་གཡས་ས་ལ་ཕབ། ལག་པ་གཡས་འགྲམ་པ་གཡས་པ་ལ་སྦྱར། ལག་པ་གཡོན་བརླ་གཡོན་པའི་སྟེང་དུ་བརྐྱང་། རྐང་པ་གཡས་འོག་དང་གསོན་སྟེང་དུ་བཞག་ཅིང་ལོང་བུ་གཉིས་བརྩེགས་ཏེ་བརྐྱང་ལ་བག་ཙམ་བསྐུམ། དེ་ནས་དག་པའི་ཞིང་ངམ་རིག་འཛིན་གྱི་གནས་ཡིད་ལ་བྱ་ཞིང་དེར་སྐྱེ་བའི་འཕེན་པ་དྲག་པོ་བཏང་། རང་གིས་འཕོ་བའི་སྦྱོར་བ་ཤེས་ན་དེ་ཉིད་བྱ་ཞིང་མི་ཤེས་ན་བླ་མའམ་གྲོགས་ཀྱིས་འཕོ་བའི་དམིགས་པ་སྤྲོད་པ་སོགས་བྱ། དེ་ཡང་མེད་ན་སྤྱི་གཙུག་ཏུ་ཡི་དམ་བསྒོམས་ལ་དེའི་ཐུགས་ཀར་རིག་པ་རྩེ་གཅིག་ཏུ་གཏད་དེ་དབུགས་ཐོག་གཅིག་ཏུ་ཧིཀ་ཉེར་གཅིག་སོགས་དྲག་པར་བརྗོད་ལ་འཕོའོ། །གཞན་དག་འཆི་བའི་ཚེ་ཡང་སེང་གེའི་ཉལ་སྟབས་བཅོས་ལ་གོང་དུ་བཤད་པ་རྣམས་བྱེད་དུ་བཅུག་པ་དང་། དེ་ལྟར་བྱེད་མི་ཤེས་པ་ལ་རྣལ་འབྱོར་པས་དམིགས་པའི་བུ་ལ་དྲག་པོ་བྱས་ན་འཕོ་བ་ཐེབས་པ་འོང་ལ། གཞན་ཡང་འཆི་བའི་ཚེ་སྤྱི་གཙུག་ལ་ཐུག་པ་དང་སྨན་གྱི་རྒྱལ་པོའ་མཚན་བརྗོད་ན་རྒྱལ་བའི་སྲས་པོ་བརྒྱད་ཀྱིས་བདེ་བ་ཅན་དུ་ཁྲིད་པར་བཤད་པ་དང་། དུད་འགྲོ་སོགས་འཆི་བ་ལའང་ལུས་བཅོས་ཤིང་དེ་བཞིན་གཤེགས་པ་རིན་ཆེན་གཙུག་ཏོར་ཅན་གྱི་མཚན་བརྗོད་ན་སུམ་ཅུ་རྩ་གསུམ་པའི་ལྷའམ་བདེ་འགྲོ་གཞན་དུ་སྐྱེ་བར་བཤད་དོ། ༈ །གསུམ་པ་དེ་ལྟར་འཕོས་པའི་དགོས་པ་ནི། འོད་གསལ་དང་སྒྱུ་ལུས་སུ་འཕོས་པས་ནི། གང་ཟག་རབ་ཀྱིས་འཆི་བ་འོད་གསལ་དོན་གྱི་འོད་གསལ་དུ་བསྐྱེད་ནས་སྒྱུ་ལུས་དངོས་སུ་ལངས་ཏེ་ཟུང་འཇུག་
</div>
<div class="folio"><span class="shoglhe">༣༣༥</span>གི་སྐུ་མངོན་དུ་བྱེད་པ་དང་། འབྲིང་གིས་དེ་ལྟར་མི་ནུས་ཀྱང་འཆི་བ་འོད་གསལ་རང་ངོ་ཤེས་ཏེ་མཉམ་པར་འཇོག་པ་དང་། བར་དོ་ཤར་བའི་ཚེ་ལྷ་སྐུ་སྒྱུ་མ་ལྟ་བུར་ལངས་ནས་དེར་ས་ལམ་མཐའ་དག་རྫོགས་པར་བྱས་ཏེ་ཞིང་ཁམས་གར་འདོད་དུ་སྐྱེ་བ་བཟུང་ནས་རྟེན་དེ་ལ་འཚང་རྒྱ་བ་སོགས་ཀྱི་རྣམ་བཞག་པར་དོའ་སྐབས་སུ་བཤད་ཟིན་ལ། འདིར་དེ་དག་མི་ནུས་པའི་གང་ཟག་ཐ་མས་བསྐྱེད་རིམ་ལ་འཕོས་པའི་དགོས་པ་ལ། དབང་པོ་རབ་དག་པའི་ཞིང་ངམ་རིག་པ་འཛིན་པ་མཁའ་སྤྱོད་ཀྱི་གནས་སུ་སྐྱེས་ནས་དེར་ལམ་ལྷག་མ་བགྲོད་ཅིང་འཚང་རྒྱ་བ་དང་། འབྲིང་སྔགས་ཀྱི་ལམ་ཉམས་སུ་ལེན་པའི་རིགས་ཅན་དུ་སྐྱེས་ནས་སྐྱེ་བ་ཅི་རིགས་པ་རྒྱུད་དེ་འཚང་རྒྱ་བ་དང་། ཐ་མའང་འཆི་བའི་གནད་གཅོད་དང་བར་དོའ་འཇིགས་སྐྲག་གྲོལ་ཏེ་མཐོ་རིས་ཀྱི་རྟེན་ཐོབ་ནས་ལམ་དང་འཕྲད་དེ་རིམ་གྱིས་རྣམ་པར་དག་པ་ཐོབ་པར་བཤད་ལ། ཁ་ཅིག་བསྐྱེད་རིམ་གྱི་འཕོ་བ་འདི་ཁོ་ནས་སྡིག་པོ་ཆེ་ཡང་བཙན་ཐབས་སུ་ཚང་རྒྱ་བ་དངོས་བསྟན་དུ་འཆད་པ་མི་འཐད་དེ། ངན་འགྲོར་འགྲོ་ངེས་པའི་སྡིག་ཅན་ཡང་མན་ངག་འདི་གནད་དུ་ཕོག་ན་མཐོ་རིས་ཀྱི་རྟེན་ལ་སྦྱོར་ཞིང་། དེར་སྨོན་ལམ་གྱི་སྟོབས་ལམ་དང་འཕྲད་ནས་སྡིག་པ་སྦྱངས་ཏེ་རིམ་པས་འཚང་རྒྱ་བ་ལ་དེ་ལྟར་བཏགས་པའོ། །ལས་ཤིན་ཏུ་ངན་པ་འགའ་ཞིག་ནི་འཆི་ཀར་ཡང་རྒྱུ་འབྲས་ཀྱི་ངེས་པ་མི་སྐྱེ་བར་བསག་སྦྱང་དང་སྨོན་ལམ་གྱི་འཕེན་པ་ཞན་པས་རེ་ཞིག་འཕོ་བའི་མཚམས་སྦྱོར་ཙམ་ལ་བརྟེན་ནས་བདེ་འགྲོར་སྐྱེས་ཏེ་སླར་ངན་འགྲོར་འགྲོ་བའང་ཡོད་དོ། །དེས་ན་འཕོ་བ་དང་འཆི་ཀའི་མཚམས་སྦྱོར་ལ་དུག་གསུམ་མི་དགེ་བའི་བསམ་སྦྱོར་སྤོང་བ་དང་། སྡིག་པའི་ལས་ལ་འགྱོད་པ་དྲག་པོས་བཤགས་ཤིང་ཕྱིན་ཆད་སྡོམ་པ་དང་། སྐྱབས་འགྲོ་དང་སེམས་བསྐྱེད་ལ་སོགས་པའི་ཚོགས་བསགས་དང་། ཚེ་རབས་ཀུན་ཏུ་རྟེན་རྣམ་པར་དག་པ་ཐོབ་ནས་སྡིག་སྒྲིབ་སྦྱང་
</div>
<div class="folio"><span class="shoglhe">༣༣༦</span>ཞིང་ས་ལམ་བགྲོད་པ་དང་། མྱུར་དུ་སངས་རྒྱས་ནས་སེམས་ཅན་གྱི་དོན་བྱ་བ་སོགས་སྨོན་ལམ་རྣམ་པར་དག་པའི་སྟོབས་བསྐྱེད་དེ་རྟེན་འབྲེལ་བཟང་པོ་ཐམས་ཅད་བསྒྲིག་པ་གལ་ཆེ་བ་ཡིན་ནོ། ༈ །གསུམ་པ་རྗེས་ཉམས་ལེན་བསྐྱང་ཚུལ་ལ་གསུམ་གདམས་པ་ཉམས་སུ་ལེན་ཚུལ། ལམ་ཁྱེར་བསྲེ་བའི་རྣམ་གཞག །བོགས་འདོན་གྱི་སྤྱོད་པ་བཤད་པའོ། །དང་པོ་ནི། དེ་ལྟར་གདམས་པ་ཟབ་མོ་ཁྲིད་དུ་བསྐྱང་ནས་གོ་བ་དང་མྱོང་བ་སྣ་རེ་སྐྱེས་པས་མི་ཆོག་པས་ཚེ་དང་སྒྲུབ་པ་མཉམ་པར་བྱེད་པའི་གོ་ཆ་བརྟན་པོ་དགོས་ཤིང་། ཁྱད་པར་སྐྱེས་བུ་གསུམ་གྱི་ལམ་རིམ་རྣམས་ལན་རེ་ཙམ་གྱི་གོ་ཡུལ་དུ་ལུས་ན་རྣལ་འབྱོར་པ་ཆོས་བརྒྱད་ཀྱི་སྒྲོག་ཏུ་ཚུད་ནས་བློ་དྲེང་ཅན་དུ་འགྱུར་བས་སྐབས་སྐབས་སུ་བསྒོམ་པ་གལ་ཆེ་སྟེ། དེ་ཡང་ཚེ་འདིར་ལམ་མཐའ་དག་སྒྲུབ་པར་མི་ནུས་པའི་ཞུམ་པ་སྐྱེ་ན་དལ་འབྱོར་རྙེད་དཀའ་བ་དང་རྙེད་པ་དོན་ཆེ་ཚུལ་བསམ། ཚེ་འདིའི་ལོངས་སྤྱོད་དང་ཆགས་སྡང་སོགས་ཀྱི་སྣང་ཤས་ལ་ཞེན་པ་ཆེ་ན་མི་རྟག་པ་བསམ། སྲིད་པའི་བདེ་བ་ལ་ཆགས་པ་དང་ཕྱི་ཤོལ་གྱི་བློ་སྐྱེ་ན་འཁོར་བའི་སྡུག་བསྔལ་བསམ། དགེ་སྡིག་གི་བླང་དོར་ལ་ངེས་ཤེས་ཆུང་ན་ལས་རྒྱུ་འབྲས་བསམ། རང་ཉིད་གཅིག་པུ་ཞི་བདེའི་བློ་སྐྱེ་ན་བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་པ་སོགས་ཤེས་དགོས་སོ། །དེ་ནས་ཁྱད་པར་གྱི་སྔོན་འགྲོ་རྣམས་ལམ་གྱི་རྩ་བ་ཡིན་པས་ཉིན་རེ་བཞིན་ཐུན་གཉིས་སམ་གཅིག་ཏུ་ངེས་པར་བསྒོམ་དགོས་ཤིང་། གདམས་པ་དངོས་གཞི་ནི་ཞག་རེ་ལ་ཐུན་དྲུག་གམ་བཞིར་བསྒོམ་སྟེ། སད་དུས་གཏུམ་མོ་དང་སྒྱུ་ལུས་གཉིད་དུས་འོད་གསལ་དང་རྨི་ལམ་གྱི་གདམས་པ་བསྒོམ་མོ། །དེ་ཡང་གཏུམ་མོའ་གདམས་པ་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་གྱི་སྟོང་པ་བཞི་དང་དགའ་བཞི་མ་ཤར་ན། སྒྱུ་ལུས་ཀྱི་སྐབས་སུ་འོད་གསལ་དུ་འཇུག་པ་དང་དེ་ལས་རླུང་སེམས་སྒྱུ་མའི་སྐུར་ལྡང་བ་ཚུལ་བཞིན་མི་ནུས་ཤིང་།
</div> 
<div class="folio"><span class="shoglhe">༣༣༧</span>དེ་མ་ནུས་པར་རྨི་ལམ་དང་འོད་གསལ་གྱི་སྐབས་སུ་དེ་དག་རླུང་སྟོབས་ཀྱིས་རང་དབང་ཅན་དུ་ཟིན་པ་དང་དེའི་གདམས་པ་ཚུལ་བཞིན་བསྒོམ་པར་མི་ནུས་ལ། དེ་མ་ནུས་ན་ཚེ་འདི་དང་བར་དོར་འཚང་མི་རྒྱ་བར་མ་ཟད་འཆི་བ་དང་བར་དོ་རང་དབང་ཅན་དུ་ཟིན་པ་དང་དེར་མན་ངག་བསྒོམ་ནུས་པའང་དཀའོ། །དེས་ན་གཏུམ་མོའ་རྟོགས་པ་རྐང་ཚུགས་པ་ཤིན་ཏུ་གལ་ཆེ་བས་ཡུན་དུའང་སད་དུས་ཐུན་གྱི་ཕྱེད་དམ་སུམ་ཆར་གཏུམ་མོ་བསྒོམ་ཞིང་། དེ་ནས་རླུང་སྦྱོར་དང་བཅས་པས་སྒྱུ་ལུས་འོད་གསལ་དུ་འཇུག་ལྡང་བྱ་བའི་ཚུལ་ལ་སོགས་པ་བསྒོམ་མོ། །གཉིད་དུས་སུ་ནི་དང་པོར་གཉིད་ཀྱི་སྟོང་པ་བཞི་ངོས་བཟུང་བ་དང་དེའི་འོད་གསལ་ལ་ཅི་ནུས་མཉམ་པར་འཇོག་པ་བྱ་ལ། ཅི་ནས་ཀྱང་རྨི་ལམ་འཆར་ན་དེ་ནས་རྨི་ལམ་གྱི་ལུས་སྒྱུ་མའི་སྐུར་ལྡང་བ་སོགས་ལ་སྦྱང་སྟེ་དེ་དག་གི་ཚུལ་གདམས་པ་སོ་སོའ་སྐབས་སུ་བཤད་ཟིན་ཏོ། །བར་དོའ་གདམས་པ་ནི་ཉིན་རེ་བཞིན་ཐུན་མཚམས་ལ་སོགས་པར་ཡིད་ལ་བྱས་ཏེ་ངེས་པ་བརྟན་པོ་རྙེད་པར་བྱ་དགོས་ཤིང་། འཕོ་བ་ནི་ལམ་མཐའ་དག་ལ་མྱོང་བ་མ་ཐོབ་པར་འཆི་ན་བྱ་དགོས་པས་དང་པོར་འཕོ་བ་འབྱོངས་པར་བྱས་ལ་དེ་ནས་ཟླ་བ་རེ་ལ་ལན་གསུམ་རེའམ་ལན་རེ་སྦྱང་བར་བཞེད་དོ། །གཉིས་པ་ནི། གདམས་པ་འདིའི་བསྲེ་བའི་ཚུལ་ལ་སད་དུས་སུ་གཏུམ་མོ་དང་སྒྱུ་ལུས་ལ་བརྟེན་ནས་ལྟ་སྒོམ་འདོད་ཆགས་དང་བསྲེ་བ་དང་། གཉིད་དུས་སུ་རྨི་ལམ་དང་འོད་གསལ་ལ་བརྟེན་ནས་དགེ་སྦྱོར་གཏི་མུག་དང་བསྲེ་བ་དང་། བར་དོའ་གདམས་པ་དང་སྒྱུ་ལུས་ལ་བརྟེན་ནས་ཉམས་མྱོང་ཞེ་སྡང་དང་བསྲེ་བ་གསུམ་རྩ་བ་ཡིན་ཞིང་། དེ་གསུམ་རེ་རེ་ལའང་སྐུ་གསུམ་གྱི་བསྲེ་བ་གསུམ་ཡོད་དེ། སད་དུས་སུ་རླུང་དབུ་མར་ཐིམ་པའི་སྟོང་པ་བཞིའམ་དགའ་བ་བཞི་བསྐྱེད་དེ་འོད་གསལ་ལམ་ལྷན་སྐྱེས་ལ་མཉམ་པར་འཇོག་པ་ཆོས་སྐུ་དང་། དེ་ལས་རླུང་སེམས་སྒྱུ་མའི་སྐུར་ལྡང་བ་ལོངས་སྐུ་དང་། ལུས་
</div>
<div class="folio"><span class="shoglhe">༣༣༨</span>རགས་པ་ལ་ཞུགས་ཏེ་རྟེན་དང་བརྟེན་པའི་དཀྱིལ་འཁོར་དུ་སྤྲུལ་པ་སྤྲུལ་སྐུའི་བསྲེ་བ་སྟེ་སད་དུས་ཀྱི་བསྲེ་བ་གསུམ་དང་། གཉིད་ཀྱི་སྟོང་པ་བཞི་ངོས་བཟུང་སྟེ་འཐུག་པོའ་འོད་གསལ་ལ་ཅི་ནུས་མཉམ་པར་འཇོག་པ་ཆོས་སྐུ་དང་། དེ་ལས་རྨི་ལམ་གྱི་ལུས་སྒྱུ་མའི་སྐུར་ལྡང་བ་ལོངས་སྐུ་དང་། སྣ་ཚོགས་པའི་རྨི་ལམ་གྱི་སྣང་བ་མཐའ་དག་རྟེན་དང་བརྟེན་པའི་དཀྱིལ་འཁོར་དུ་སྤྲུལ་པ་སྤྲུལ་པའི་སྐུར་བསྲེ་བ་སྟེ་གཉིད་དུས་ཀྱི་བསྲེ་བ་གསུམ་དང་། འཆི་བའི་སྟོང་པ་བཞི་ངོས་བཟུང་སྟེ་འཆི་བ་འོད་གསལ་ལ་ཅི་ནུས་མཉམ་པར་འཇོག་པ་ཆོས་སྐུ་དང་། དེ་ལས་བར་དོ་སྒྱུ་མའི་སྐུར་ལྡང་བ་ལོངས་སྐུ་དང་། སྤྲུལ་པས་འགྲོ་དོན་བྱེད་པའམ་དག་པའི་ཞིང་ལ་སོགས་པར་སྐྱེ་བ་འཛིན་པ་སྤྲུལ་སྐུའི་བསྲེ་བ་སྟེ་འཆི་བ་བར་དོའ་བསྲེ་བ་གསུམ་མོ། །དེ་ལྟར་ན་རྩ་བའི་བསྲེ་བ་སྒོར་གསུམ་མམ་ཕྱེ་ན་བསྲེ་བ་སྒོར་དགུ་ཡིན་ནོ། །འགའ་ཞིག་ཏུ་བསྲེ་བའི་གདམས་སྐོར་བཅོ་ལྔར་ཕྱེ་བ་ལྟར་ན། བར་དོ་གསུམ་ལུས་གསུམ་མཚམས་སྦྱོར་གསུམ་བསྲེ་བ་གསུམ་མངོན་དུ་བྱ་བ་གསུམ་སྟེ་བཅོ་ལྔ་ཡིན་ལ། དེ་ཡང་སྐྱེ་ཤི་བར་དོར་རྣམ་སྨིན་གྱི་ལུས་ལ་བརྟེན་ནས་གསང་དབང་དང་ཤེས་རབ་ཡེ་ཤེས་ཀྱིས་མཚམས་སྦྱར་ཏེ་གཏུམ་མོའ་གདམས་པས་དགེ་སྦྱོར་འདོད་ཆགས་དང་བསྲེས་ལ་དཔེ་དང་དོན་གྱི་ཡེ་ཤེས་མངོན་དུ་བྱ་བ་དང་། རྨི་ལམ་བར་དོར་བག་ཆགས་ཀྱི་ལུས་ལ་བརྟེན་ནས་དྲན་འདུན་གྱིས་མཚམས་སྦྱར་ཏེ་འོད་གསལ་དང་རྨི་ལམ་གྱི་གདམས་པས་དགེ་སྦྱོར་གཏི་མུག་དང་བསྲེས་ལ་སྒྱུ་ལུས་མངོན་དུ་བྱ་བ་དང་། སྲིད་པ་བར་དོར་ཡིད་ཀྱི་ལུས་ལ་བརྟེན་ནས་བླ་མའམ་ཡི་དམ་ཡབ་ཡུམ་གྱིས་མཚམས་སྦྱར་ཏེ་སྒྱུ་ལུས་ཀྱིས་གདམས་པས་དགེ་སྦྱོར་ཞེ་སྡང་དང་བསྲེས་ལ་འོད་གསལ་མངོན་དུ་བྱ་བར་བཞེད་དོ། །གཞན་ཡང་གཉིད་ཆོས་སྐུ་རྨི་ལམ་ལོངས་སྐུ་སད་པ་སྤྲུལ་སྐུར་བསྲེ་བ་དང་། འཆི་བ་ཆོས་སྐུ་བར་དོ་ལོངས་སྐུ་སྐྱེ་བ་སྤྲུལ་སྐུར་བསྲེ་བ་དང་ཉམས་མྱོང་ལྟ་བ་དང་བསྲེ་བ་ཞེས་པ་བསྐྱེད་
</div>
<div class="folio"><span class="shoglhe">༣༣༩</span>རྫོགས་ཀྱི་ཉམས་མྱོང་མཐའ་དག་གནས་ལུགས་ཀྱི་ལྟ་བ་དང་བསྲེས་ཏེ་བསྐྱང་བ་དང་། ལྟ་སྒོམ་ཉོན་མོངས་དང་བསྲེ་བ་ཞེས་པ་གཏུམ་མོ་འདོད་ཆགས་དང་བསྲེ། སྒྱུ་ལུས་ཞེ་སྡང་དང་བསྲེ་འོད་གསལ་གཏི་མུག་དང་བསྲེ་བ་སོགས་ཀྱི་རྣམ་བཞག་མང་དུ་བཤད་ཀྱང་གནད་གཅིག་གོ་།གསུམ་པ་ནི། སྤྱིར་གསང་ཆེན་གྱི་སྒོར་ཞུགས་ནས་ལམ་གྱི་རྟོགས་པ་མ་སྐྱེས་པ་བསྐྱེད་པའི་ཕྱིར་དང་སྐྱེས་པ་བོགས་འབྱིན་པའི་ཕྱིར་སྤྱོད་པ་བྱ་དགོས་པར་གསུངས་པ་ལས། སྔ་མ་ནི་སྨིན་བྱེད་ཀྱི་དབང་ཐོབ་ནས་མཆོག་མ་ཐོབ་ཀྱི་བར་དུ་འཇུག་ཅིང་། ཕྱི་མ་ལ་གསང་འདུས་ཀྱི་སྐོར་ནས་བསྐྱེད་རིམ་གྱི་རྟོགས་པ་མཐར་ཕྱིན་ཏེ་ཐུན་མོང་གི་དངོས་གྲུབ་འགྲུབ་པའི་དོན་དུ་བྱེད་པ་དང་། རྫོགས་རིམ་གྱི་དུས་སེམས་དབེན་ཐོབ་ནས་སྒྱུ་ལུས་འགྲུབ་པའི་དོན་དུ་བྱེད་པ་དང་། སྒྱུ་ལུས་ཐོབ་ནས་འོད་གསལ་གྱི་དོན་དུ་བྱེད་པ་དང་། སློབ་པའི་ཟུང་འཇུག་ཐོབ་ནས་མཆོག་འགྲུབ་པའི་དོན་དུ་བྱེད་པར་བཤད་ལ། སེམས་དབེན་ཐོབ་པ་ནི་འདིར་རླུང་དབུ་མར་ཐིམ་པའི་སྟོང་པ་བཞིའམ་དགའ་བ་བཞི་བསྐྱེད་ནུས་པ་དང་མཚུངས་སོ། །སྤྱོད་པ་ནི་སྒྲུབ་པ་པོའ་གང་ཟག་གི་དབྱེ་བས་སྤྲོས་བཅས་དང་སྤྲོས་མེད་དང་ཤིན་ཏུ་སྤྲོས་མེད་གསུམ་གསུངས་པ་ལས་གང་རུང་ཞིག་སྦྱངས་པས་ཆཽག་པར་བཞེད་ཅིང་ཟླ་བ་དྲུག་ལ་སོགས་པས་དགོས་པ་འགྲུབ་པར་བཤད་དོ། །གྲུབ་སྙིང་གི་སྐོར་ནང་སྤྱོད་པ་བཞིའམ་ལྔར་གསུངས་པ་ལས། དབང་ཐོབ་ནས་རིམ་གཉིས་ཀྱི་རྟོགས་པ་ལ་དྲོད་མ་ཐོབ་ཀྱི་བར་ཀུན་བཟང་གི་སྤྱོད་པ་དང་། དྲོད་ཐོབ་ནས་བརྟན་པ་མ་ཐོབ་ཀྱི་བར་གསང་སྤྱོད་སྦས་པའི་སྤྱོད་པ་དང་། དེ་ནས་སྒྱུ་ལུས་དང་འོད་གསལ་མ་གྲུབ་ཀྱི་བར་ཚོགས་སྤྱོད་དང་རིག་པ་བརྟུལ་ཞུགས་ཀྱི་སྤྱོད་པ་ཅི་རིགས་དང་། ནུས་པ་མཆོག་ཐོབ་ནས་མི་སློབ་པའི་ཟུང་འཇུག་གི་གོ་འཕང་མ་ཐོབ་པའི་བར་ཕྱོགས་ལས་རྣམ་རྒྱལ་གྱི་སྤྱོད་པ་བྱ་བར་བཞེད་དོ། །གཞན་ཡང་ཨ་བ་དྷཱུ་ཏི་དང་ཀུན་བཟང་གི་སྤྱོད་པ་གཉིས་སམ། ལས་དང་པོ་
</div>
<div class="folio"><span class="shoglhe">༣༤༠</span>པ་དང་ཡེ་ཤེས་ལ་དབང་བ་དང་ཡེ་ཤེས་ལ་ཆེར་དབང་བ་དང་རྣམ་གྲོལ་གྱི་སྤྱོད་པ་བཞི་ལ་སོགས་པ་བཤད་ཀྱང་སྔ་མ་དག་དང་གནད་མཐུན་ནོ། །དེ་ལ་རིམ་གཉིས་ཀྱི་རྟོགས་པ་ཁྱད་པར་ཅན་སྐྱེས་པའི་སྒྲུབ་པ་པོ་སྙིང་སྟོབས་དང་ལྡན་པས་ཚེ་འདིར་མཆོག་སྒྲུབ་པ་ལ་སྔགས་ཀྱི་སྤྱོད་པ་ངེས་པར་བྱ་དགོས་ཀྱང་། དེང་སང་དེ་ལྟ་བུའི་སྒྲུབ་པ་པོ་ཤིན་ཏུ་དཀོན་པར་སྣང་བས་འཕྲལ་དུ་མི་དགོས་པ་དང་ཡེ་གེ་མངས་ཀྱི་དོགས་པས་སྤྱོད་པ་དེ་དག་བྱ་ཚུལ་འདིར་མ་སྤྲོས་ལ་གལ་ཏེ་སྤྱོད་པ་བྱེད་ན་གཞན་དུ་ཤེས་དགོས་སོ། །སྒྲུབ་བརྒྱུད་འདིའི་བཞེད་པ་ལ་ནི་བསྐྱེད་རྫོགས་ཀྱི་རྟོགས་པ་མཐའ་དག་ཐོབ་ནས། སྔགས་ཀྱི་སྤྱོད་པ་འགའ་ཞིག་དང་གནད་མཐུན་ཞིང་རབ་བྱུང་གི་བསླབ་པ་དང་མི་འགལ་བར་རི་བོའ་རྩེ་དང་གཉན་ས་དང་དུར་ཁྲོད་ལ་སོགས་པར་ཀུ་སུ་ལུའི་མཆོད་སྦྱིན་བྱ་ཞིང་ཐ་མལ་གྱི་སྨྲ་བ་བཅད་དེ། འཇིག་རྟེན་ལ་བློ་མི་འཇུག་པ་རི་དྭགས་སྨྲས་མ་ལྟ་བུའི་སྤྱོད་པ། ཅི་བྱུང་ཡང་ཉམ་ང་མེད་པ་སེང་གེ་ལྟ་བུའི་སྤྱོད་པ། གང་ལའང་ཆགས་ཞེན་མེད་པ་བར་སྣང་གི་རླུང་ལྟ་བུའི་སྤྱོད་པ། ཅི་ལའང་བློ་རྟེན་མི་བཅའ་བ་ནམ་མཁའ་ལྟ་བུའི་སྤྱོད་པ། དགག་སྒྲུབ་དང་གཟའ་གཏད་མེད་པ་སྨྱོན་པ་ལྟ་བུའི་སྤྱོད་པ་སྟེ། སྤྱོད་པ་དེ་དག་གིས་ལམ་ལ་བོགས་དབྱུང་བར་བཞེད་དོ། ༈ །གསུམ་པ་འབྲས་བུ་མངོན་དུ་བྱེད་པའི་ཚུལ་ནི། དེ་ལྟར་ལམ་ཉམས་སུ་བླངས་པས་འབྲས་བུ་དམན་པ་ཕྲིན་ལས་བཞི་དང་འབྲིང་གྲུབ་ཆེན་བརྒྱད་དང་མཆོག་སངས་རྒྱས་འགྲུབ་པ་རབ་དད་པ་ལས། སྔ་མ་གཉིས་ལ་ཐུན་མོང་གི་དངོས་གྲུབ་ཅེས་བྱ་སྟེ་རིམ་པ་དང་པོས་ཀྱང་འགྲུབ་ཡ་ཕྱི་མ་མཆོག་གི་དངོས་གྲུབ་ནི་རིམ་གཉིས་ཟུང་འཇུག་གིས་སྒྲུབ་དགོས་ཏེ། དེ་ལ་གང་ཟག་གི་དབྱེ་བས་ཚེ་འདི་དང་བར་དོ་དང་སྐྱེ་བ་ཕྱི་མ་དང་སྐྱེ་བ་ཅི་རིགས་བརྒྱུད་དེ་འགྲུབ་པའི་ཚུལ་མང་དུ་བཤད་པ་ལས་ཕྱི་མ་རྣམས་བར་དོའ་སྐབས་སུ་བཤད་ཟིན་ཞིང་། གང་ཟག་དབང་པོ་ཡང་རབ་བརྩོན་འགྲུས་ཅན་ཚེ་འདིར་མཆོག་
</div>
<div class="folio"><span class="shoglhe">༣༤༡</span>འགྲུབ་ཚུལ་ལ། གཏུམ་མོའ་གདམས་པ་ཉིད་ཀྱིས་ས་ལམ་བགྲོད་ཚུལ་ནི། དབང་ཐོབ་པ་ནས་བཟུང་སྟེ་རིམ་གཉིས་ལ་སེམས་བརྟེན་ནས་རྐྱེན་མཐའ་དག་ལམ་དུ་བསླངས་ཏེ་ཟག་བཅས་ཀྱི་ཉམས་མྱོང་དང་པོ་སྐྱེས་ཤིང་དྲོད་ཆུང་ངུ་ཐོབ་པས་ཚོགས་ལམ་བགྲོད། དེ་ནས་རླུང་སེམས་དབུ་མར་ཚུད་དེ་ཡས་བབས་ཀྱི་དགའ་བ་བཞིའི་ཚུལ་གྱིས་རླུང་སེམས་ཀྱི་དྭངས་མ་དབུ་མའི་མར་སྣར་བྱོན་པས་བདེ་སྟོང་ལྷན་ཅིག་སྐྱེས་པའི་རྟོགས་པ་སྐྱེས་ཤིང་ཟག་བཅས་རྩ་རླུང་གི་ཡོན་ཏན་རྒྱས་ནས་དྲོད་འབྲིང་པོ་ཐོབ་པས་སྦྱོར་ལམ་བགྲོད། དེ་ནས་མས་བརྟན་གྱི་དགའ་བ་བཞིའི་ཚུལ་གྱིས་ཐིག་ལེའི་དྭངས་མ་གྱེན་དུ་ལོག་སྟེ་སྤྱི་བོའ་བར་དུ་བརྟན་པས། རིམ་བཞིན་དབུ་མའི་མདུད་པ་སོ་གཉིས་གྲོལ། ཡུལ་ཉེར་བཞིའི་རྩ་ཁམས་དྭངས། འཁོར་ལོ་དྲུག་སྒྲིབ་བྲལ་དུ་དག །རླུང་སྟོང་དང་བརྒྱད་བརྒྱ་པ་བཅུ་གཉིས་རིམ་གྱིས་འགགས། ས་བཅུ་གཉིས་རིམ་གྱིས་ཐོབ། དེ་ཡང་ས་དང་པོ་ཐོབ་པའི་སྐབས་སུ་ཟག་མེད་ཀྱི་བདེན་པ་མཐོང་ཞིང་དྲོད་ཆེར་ཐོབ་པས་མཐོང་ལམ་བགྲོད། ས་ལྷག་མ་བཅུ་གཅིག་གི་སྐབས་སུ་ཡོན་ཏན་ཇེ་ཆེར་སྐྱེས་ཏེ་སྒོམ་ལམ་བགྲོད། དེ་ནས་རྩ་རླུང་ཐིག་ལེའི་ཆ་ཕྲ་ཞིང་ཕྲ་བའང་སྒྲིབ་བྲལ་དུ་དྭངས་པས་ཐ་མལ་གྱི་ལུས་དག་ནས་འཇའ་ལུས་ཡེ་ཤེས་ཀྱི་སྐུར་གྱུར། བྱང་སེམས་འབབ་པའི་རྩ་སོ་གཉིས་དྭངས་པས་མཚན་སོ་གཉིས་དང་ལྡན་པ། ཀུན་རྟོག་བརྒྱད་ཅུ་གནས་སུ་དག་པས་དཔེ་བྱད་བརྒྱད་ཅུ་དང་ལྡན་པ། རླུང་སེམས་ཡེ་ཤེས་ཀྱི་སྣང་བར་གྱུར་པས་འོད་ཟེར་གྱི་ཚོགས་དང་ལྡན་པ། ཨ་ཧཾ་གི་སྙོམས་འཇུག་མཐར་ཕྱིན་པས་ཁ་སྦྱོར་ལོངས་སྤྱོད་རྫོགས་པའི་སྐུ་འགྲུབ་སྟེ། ས་བཅུ་གསུམ་པ་རྡོ་རྗེ་འཛིན་པའི་ས་ཐོབ་ནས་མི་སློབ་པའི་ལམ་མངོན་དུ་གྱུར་པ་ཡིན་ནོ། །དེ་ཡང་སྙིང་རྗེ་དང་དབྱེར་མེད་པའི་སྟོང་ཉིད་སྤྲོས་བྲལ་ནམ་མཁའ་ལྟ་བུ་ལས་མི་གཡོ་བ་ནི་ཆོས་སྐུ། བདེ་བ་ཆེན་པོའ་སྣང་བརྙན་མཚན་དཔེས་བརྒྱན་
</div>
<div class="folio"><span class="shoglhe">༣༤༢</span>པར་སྣང་བ་ནི་ལོངས་སྐུ། གང་ལ་གང་འདུལ་གྱི་སྤྲུལ་པ་སྣ་ཚོགས་ཤར་ནས་འགྲོ་བའི་དོན་བྱེད་པ་སྤྲུལ་སྐུ། སྐུ་དེ་གསུམ་ཟག་མེད་ཀྱི་དབྱིངས་སུ་དབྱེར་མེད་པ་ནི་ངོ་བོ་ཉིད་སྐུ་སྟེ། འཁོར་བ་ཇི་སྲིད་བར་སྐུ་བཞི་ལས་མི་གཡོ་བར་བཞུགས་སོ། །གཞན་ཡང་འདིའི་གདམས་པ་རྣམས་ཀྱིས་ཐུན་མོང་དུ་ས་ལམ་བགྲོད་ཚུལ་ནི། དབང་ཐོབ་པ་ནས་བསྐྱེད་རྫོགས་ལ་སེམས་བརྟན་ཞིང་ཟག་བཅས་ཀྱི་ཡོན་ཏན་མཐའ་དག་སྐྱེས་པའི་བར་གྱིས་ཚོགས་ལམ་བགྲོད། རླུང་དབུ་མར་ཐིམ་པའི་སྟོང་པ་བཞི་བསྐྱེད་ནུས་པ་ནས་དཔེའི་འོད་གསལ་དང་སྦས་དོན་གྱི་སྒྱུ་ལུས་ཐོབ་སྟེ་དོན་གྱི་འོད་གསལ་ཐོབ་པ་ལ་ཉེ་བའི་བར་གྱིས་སྦྱོར་ལམ་བགྲོད། དོན་གྱི་འོད་གསལ་མངོན་དུ་བྱས་པས་ནི་ས་དང་པོ་མཐོང་བའི་ལམ་བགྲོད། དེ་ནས་སློབ་པའི་ཟུང་འཇུག་ཐོབ་པ་ལ་ཉེ་བའི་བར་གྱིས་ས་བདུན་པ་མན་བགྲོད། སློབ་པའི་ཟུང་འཇུག་ཐོབ་པ་ནས་མི་སློབ་པའི་ཟུང་འཇུག་ཐོབ་པ་ལ་ཉེ་བའི་བར་གྱིས་ས་བཅུ་གཉིས་པ་མན་ཆད་ཐོབ་ཅིང་སྒོམ་ལམ་བགྲོད། དེ་ནས་མི་སློབ་པའི་ཟུང་འཇུག་བདེ་བ་ཆེན་པོ་ཡན་ལག་བདུན་ལྡན་གྱི་རྡོ་རྗེ་འཆང་མངོན་དུ་གྱུར་པས་ནི་ས་བཅུ་གསུམ་པ་རྡོ་རྗེ་འཛིན་པའི་ས་ཐོབ་སྟེ་མི་སློབ་པའི་ལམ་བགྲོད། དེ་ནས་འཁོར་བ་ཇི་སྲིད་བར་མི་སློབ་པའི་ཟུང་འཇུག་གི་སྐུ་དེ་ཉིད་ལས་མི་གཡོ་བར་བཞུགས་ཏེ། ཟུང་འཇུག་གི་སྐུ་ཞེས་པའི་དོན་ནི་དེ་ལྟ་བུའི་དག་པ་གཉིས་ལྡན་གྱི་ཡུལ་དང་ཡུལ་ཅན་གྱི་འོད་གསལ་ནི་ཆོས་ཀྱི་སྐུ་དང་། དེའི་རྟེན་གཟུགས་ཀྱི་སྐུ་རླུང་སེམས་ཙམ་ལས་གྲུབ་པ་ནི་ལོངས་སྤྱོད་རྫོགས་པའི་སྐུ་ཡིན་ལ། སྐུ་དེ་གཉིས་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་པས་ཟུང་འཇུག་གི་སྐུའམ་ཡེ་ཤེས་ཀྱི་སྐུ་ཞེས་བཤད་ཅིང་། དེས་མཆོག་གི་སྤྲུལ་པའི་སྐུ་ལ་སོགས་པའི་སྤྲུལ་པ་མཐའ་ཡས་པ་མཛད་པ་ནི་སྤྲུལ་པའི་སྐུ་སྟེ། འཁོར་བ་ཇི་སྲིད་བར་འགྲོ་བའི་དོན་འབད་མེད་ལྷུན་གྲུབ་ཏུ་འབྱུང་བ་ཡིན་ནོ། ༈ །དེ་ལྟར་གསང་ཆེན་ལམ་གྱི་སྙིང་པོ་རྫོགས་རིམ་ཀུན་
</div>
<div class="folio"><span class="shoglhe">༣༤༣</span>གྱི་མཐར་ཐུག་ཟབ་ལམ་ཆོས་དྲུག་གི་ཁྲིད་ཀྱི་རིམ་པ་འདི་ཉིད་སྒྲུབ་བརྒྱུད་ཀྱི་རིང་ལུགས་འཛིན་པའི་སྐྱེས་བུ་དག་གིས་ཡུན་རིང་མོ་ནས་བསྐུལ་བ་ལས། གྲུབ་པའི་དབང་ཕྱུག་ཆེན་པོ་རྣམས་ཀྱིས་མཛད་པ་དག་ནི་རྩ་བའི་གཞུང་ཙམ་ལས་ཕྲ་ཞིབ་ཀྱིས་མན་ངག་རྣམས་ཞལ་ལས་ཤེས་དགོས་པར་བཞེད་ལ། མན་ངག་གི་གནད་གོ་བར་འདོད་པ་འགའ་ཞིག་གིས་གླེགས་བམ་དུ་བྱས་པ་སྣང་ཡང་ཡི་གེའི་ཚོགས་མང་བ་ཙམ་ལས་སྒོམ་རིམ་གྱི་གནད་མི་གསལ་ཞིང་ཅུང་ཟད་ཕྱེ་བ་དག་ཀྱང་སྔགས་གཞུང་དང་མི་མཐུན་པའི་བློ་བཟོ་ལྟ་བུར་མཐོང་ནས། དེང་སོང་སྒྲུབ་པ་སྙིང་པོར་བྱེད་པའི་སྐལ་ལྡན་ཆེས་དཀོན་ཞིང་ཅུང་ཟད་ཉམས་ལེན་ལ་གཞོལ་བ་དེས་ཀྱང་ལམ་གྱི་རྐང་གྲངས་ལ་གོ་བ་དང་མྱོང་བ་སྣ་རེ་ཐོབ་ན་ཆོག་ཤེས་བྱེད་པར་སྣང་བས་དེ་དག་ལ་འདིའི་དགོས་པ་དམན་ཡང་། ཟབ་དོན་ལ་སྤྱོད་པའི་སྐལ་ལྡན་གྱི་སྒྲུབ་པ་པོ་རྣམ་དཔྱོད་དང་ལྡན་ཞིང་བརྩོན་འགྲུས་ཀྱི་གོ་ཆ་བརྟན་པོ་དག་གིས་ལམ་གྱི་གནད་བདེ་བླག་ཏུ་རྟོགས་པའི་ཕྱིར་དུ། གདམས་པ་འདིའི་གནད་མཐར་དག་རྒྱུད་འབྲེལ་དུ་འཐོར་ནས་བཞུགས་པ་སྙིགས་དུས་ཀྱི་བཤེས་གཉེན་དག་གི་བློས་དཔག་དཀའ་བར་སྣང་བས་མན་ངག་གི་རྒྱུན་མི་ཆད་པར་བྱེད་པའི་ལྷག་བསམ་གྱིས་ཀུན་ནས་བསླངས་ཏེ། གསང་ཆེན་མཐའ་དག་གི་རྒྱུད་འགྲེལ་དང་སྒྲུབ་བརྒྱུད་ཀྱི་གསུང་རབ་རྣམས་ལ་ཐོས་བསམ་བྱས་ཤིང་གྲོལ་བྱེད་ཀྱི་ལམ་རྣམས་བསྒོམས་སྟོབས་ཀྱི་མྱོང་བའང་བཏོན་ནས། རང་བཟོ་སྡངས་ཏེ་རྒྱུད་གཞུང་གི་དགོངས་པ་ཇི་ལྟ་བར་གདམས་པ་འདིའི་གནད་ཕྲ་ཞིབ་ཏུ་བརྗོད་པར་སེམས་པས་གཅེས་སྤྲས་སུ་གྱིས་ཤིག ༈ །འདིར་སྨྲས་པ། གྲོལ་བྱེད་ལམ་བཟང་ཀུན་གྱི་གནད་བསྡུས་པ། །ཟབ་མོའ་ལམ་མཆོག་གདམ་པ་ཆོས་དྲུག་ཞེས། །སྐལ་ལྡན་བདེ་བླག་འདྲེན་པའི་གདམས་པ་འདི། །བླ་མེད་རྒྱུད་སྡེ་རྣམས་ཀྱི་ཡང་སྙིང་ཡིན། །ཚེ་རབས་དུ་མར་འབད་ཀྱང་རྟོགས་དཀའ་བའི། །
</div>
<div class="folio"><span class="shoglhe">༣༤༤</span>གསང་ཆེན་ཟབ་མོའ་ལམ་གྱི་དེ་ཉིད་ནི། །རྣམ་མང་སྔགས་གཞུང་ཐོས་བསམ་སྒོམ་པ་དང་། །སྒྲུབ་བརྒྱུད་བྱིན་རླབས་མཐུ་ཡིས་གསལ་བར་བྱས། །ཚུལ་བྲལ་བློ་བཟོའ་ལམ་གྱིས་མི་ཚིམ་ཞིང་། །བློ་མེད་རྨོངས་པའི་ཕྱོགས་ཞེན་མི་འཛིན་པའི། །གཟུར་གནས་རྣམ་དཔྱོད་ལྡན་པའི་སྐྱེ་བོ་དང་། །མྱོང་ལྡན་སྒྲུབ་ལ་གཞོལ་བའི་དགའ་སྟོན་མཛོད། །རྒྱུད་འགྲེལ་སྒྲུབ་བརྒྱུད་བཞེད་དགོངས་ཇི་བཞིན་ལས། །རྟོག་བརྟགས་བློ་ཡིས་བཤད་པ་མེད་མོད་ཀྱང་། །མ་རིག་དབང་གིས་ནོངས་པར་གང་གྱུར་པ། །ལྷར་བཅས་དམ་པ་རྣམས་ཀྱིས་བཟོད་པར་རིགས། །འདིར་འབད་དགེ་བས་བདག་དང་འགྲོ་བ་ཀུན། །ཚེ་རབས་རྣམས་སུ་རྡོ་རྗེའི་ལུས་ཐོབ་ཅིང་། །རྨད་བྱུང་ལམ་བཟང་མཆོག་འདི་ལེགས་བསྟེན་ནས། །ཟུང་འཇུག་སྐུ་ཉིད་མྱུར་དུ་འགྲུབ་གྱུར་ཅིག །ཅེས་པ་འདི་ཉིད་མཁྱེན་རྟོགས་ཀྱི་ཡོན་ཏན་དང་ལྡན་ཞིང་སྒྲུབ་བརྒྱུད་ཀྱི་རིང་ལུགས་འཛིན་པ་རྒྱ་སྟོན་ནམ་མཁའ་རྡོ་རྗེའི་གསུང་གིས་ཡུན་རིང་མོ་ནས་བསྐུལ་ཞིང་། རིམ་གཉིས་ཀྱི་གནད་ལ་རྣམ་དཔྱོད་ཀྱི་མིག་དང་ལྡན་པ་སློབ་དཔོན་ཉི་མ་གྲགས་ཀྱིས་ཡང་ཡང་བསྐུལ་བ་ལ་བརྟེན་ནས་སྒམ་པོ་པ་མངྒ་ལའི་མིང་ཅན་གྱིས་བྱ་ལོ་ཟླ་བ་བཞི་པའི་དཀར་ཕྱོགས་ལ་གདན་ས་ཆེན་པོ་དཔལ་དྭགས་ལ་སྒམ་པོའ་སྒྲུབ་སྡེར་སྦྱར་བའི་ཡི་གེ་པ་ནི་དགེ་སློང་བློ་གྲོས་མཆོག་ཅེས་བྱ་བས་བགྱིས་པ་སྟེ། འདིས་ཀྱང་འགྲོ་བ་མཐའ་དག་ལ་དགེ་ལེགས་སུ་གྱུར་ཅིག །སརྦ་དཱ་མངྒ་ལཾ།། །།
</div></div>
<p><br />
</p>
</div></div><div id="Wylie_Text" class="section-2 unselected"><div>
<p>WYLIE TEXT WILL APPEAR HERE
</p>
<h2><span class="mw-headline" id="Footnotes">Footnotes</span><span class="mw-editsection"><span class="mw-editsection-bracket">[</span><a href="/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=edit&amp;section=3" title="Edit section: Footnotes">edit</a><span class="mw-editsection-bracket">]</span></span></h2>
<p><br />
</p></div></div></div>
<p><br />
</p>
<div class="yellow-box depth-1" id="research-info">
	<div class="yellow-box-header"><i class="fa fa-search"></i> Research Information</div>
<dl><dt>Translator's notes <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Research_Information"><i class="fas fa-pencil-alt"></i></a></span></dt>
<dd></dd>
<dt>Note from Ringu Tulku</dt>
<dd>The Great Instructions on the Six Yogas Called "Clarifying the Nature of the Primordial".</dd></dl>
<dl><dt>Notes on the text itself <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Research_Information"><i class="fas fa-pencil-alt"></i></a></span></dt>
<dd></dd></dl>
<dl><dt>Notes on authorship <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Research_Information"><i class="fas fa-pencil-alt"></i></a></span></dt>
<dd></dd></dl>
<dl><dt>Notes on individuals related to text <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Research_Information"><i class="fas fa-pencil-alt"></i></a></span></dt>
<dd></dd></dl>
<dl><dt>Other notes <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Research_Information"><i class="fas fa-pencil-alt"></i></a></span></dt>
<dd></dd>
<dt>Genre from Richard Barron's Catalog</dt>
<dd>Instruction manual</dd>
<dt>Genre from dkar chag</dt>
<dd>grol byed khrid dngos</dd>
<dt>BDRC Link</dt>
<dd><a rel="nofollow" class="external text" href="http://tbrc.org/link?RID=W23605">VolumeI1CZ3970</a></dd>
<dt>BDRC Content Information</dt>
<dd>No note on contents</dd></dl>
<p><br />
</p>
</div>
<div class="green-box depth-1">
	<div class="green-box-header"><i class="fa fa-puzzle-piece"></i> Related Content</div>
<dl><dt>Recensions <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Related_Content"><i class="fas fa-pencil-alt"></i></a></span></dt>
<dd></dd></dl>
<dl><dt>Other Translations <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Related_Content"><i class="fas fa-pencil-alt"></i></a></span></dt>
<dd></dd></dl>
<dl><dt>Commentary(s) of this Text in the DNZ <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Related_Content"><i class="fas fa-pencil-alt"></i></a></span></dt>
<dd></dd></dl>
<dl><dt>Text(s) in the DNZ of which this is a commentary <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Related_Content"><i class="fas fa-pencil-alt"></i></a></span></dt>
<dd></dd></dl>
<dl><dt>Related Western Publications <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Related_Content"><i class="fas fa-pencil-alt"></i></a></span></dt>
<dd></dd></dl>
<dl><dt>Related Tibetan Publications <span class="plainlinks" style="padding-left: 7px;"><a rel="nofollow" class="external text" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit#tab=Related_Content"><i class="fas fa-pencil-alt"></i></a></span></dt>
<dd></dd></dl>
</div>
<div class="blue-box depth-1">
	<div class="blue-box-header"><i class="fa fa-info-circle"></i> Other Information</div>
<p><i><b>Information about Unicode Tibetan and the digitization of this text</b></i>
</p><p>As the only available unicode Tibetan text at the time, Nitartha International's version of the <a href="/index.php/Paro_Edition" class="mw-redirect" title="Paro Edition">Paro Edition</a> of the gdams ngag mdzod is provided here. However, note that it has not been thoroughly edited and that there may also be mistakes introduced through the conversion process. Eventually we will provide a fully edited version of the entire Shechen Edition, entered and edited multiple times by Pulahari Monastery in Nepal, but as of fall 2017 that project has not been finished. Note that the folio numbers that appear throughout were added by Nitartha Input Center at the time of input.
</p><p><i>Provided by <a rel="nofollow" class="external text" href="http://www.nitartha.org/document_input_center.html">Nitartha International Document Input Center</a>. Many thanks to <a href="/index.php/Lama_Tenam" class="mw-redirect" title="Lama Tenam">Lama Tenam</a> and <a href="/index.php/Gerry_Wiener" class="mw-redirect" title="Gerry Wiener">Gerry Wiener</a> for help with fonts and conversion.</i>
</p>
</div>
<p><a href="https://dnz.tsadra.org/index.php?title=Special:CargoExport&amp;tables=WyliePageContent&amp;&amp;fields=_pageName%2CTextAuthor%2CVolumeNumber%2CTextNumber%2CPageNumbers%2CFolioNumbers%2CTibetanContent&amp;where=_pageName%3D%22Wylie%3AZab+lam+chos+drug+gi+khrid+yig+chen+mo+gsang+chen+gyi+de+nyid+gsal+ba%22&amp;order+by=%60_pageName%60%2C%60TextAuthor%60%2C%60VolumeNumber%60%2C%60TextNumber%60%2C%60PageNumbers%60&amp;limit=100&amp;format=json">View JSON</a>
</p>
<div class="yellow-box depth-1" style="padding-bottom: 0;">
	<div style="text-align: center; font-size: 1.1em; padding: 7px 0;"><i class="fa fa-hockey-mask"></i> JSON Export</div>
	<div style="padding-bottom: 20px;">
		<img id="loading_exhibit" src="/extensions/Cargo/skins/loading.gif" alt="Loading Exhibit" style="display: none;" /><table data-ex-role="lens" class="cargoTable" style="display: none; width: 100%;"><caption><strong data-ex-content=".label"></strong></caption><tbody><tr data-ex-if-exists=".TextAuthor"><td><strong>TextAuthor</strong></td><td data-ex-content=".TextAuthor"></td></tr><tr data-ex-if-exists=".VolumeNumber"><td><strong>VolumeNumber</strong></td><td data-ex-content=".VolumeNumber"></td></tr><tr data-ex-if-exists=".TextNumber"><td><strong>TextNumber</strong></td><td data-ex-content=".TextNumber"></td></tr><tr data-ex-if-exists=".PageNumbers"><td><strong>PageNumbers</strong></td><td data-ex-content=".PageNumbers"></td></tr><tr data-ex-if-exists=".FolioNumbers"><td><strong>FolioNumbers</strong></td><td data-ex-content=".FolioNumbers"></td></tr><tr data-ex-if-exists=".TibetanContent"><td><strong>TibetanContent</strong></td><td data-ex-content=".TibetanContent"></td></tr></tbody></table><div class="facets" style="overflow: hidden; width: 100%;"><div data-ex-role="exhibit-facet" data-ex-facet-class="TextSearch" data-ex-facet-label="Search" style="float: left; width: 24%; margin: 0 1% 0 0;"></div><div data-ex-role="facet" data-ex-collapsible="true" data-ex-expression=".label" data-ex-show-missing="false" data-ex-facet-label="Label" style="float: left; width: 24%; margin: 0 1% 0 0;"></div><div data-ex-role="facet" data-ex-collapsible="true" data-ex-expression=".TextAuthor" data-ex-show-missing="false" data-ex-facet-label="TextAuthor" style="float: left; width: 24%; margin: 0 1% 0 0;"></div><div data-ex-role="facet" data-ex-collapsible="true" data-ex-expression=".VolumeNumber" data-ex-show-missing="false" data-ex-facet-label="VolumeNumber" style="float: left; width: 24%; margin: 0 1% 0 0;"></div></div><div id="cargoExhibit"><div data-ex-role="view" data-ex-view-class="Tabular" data-ex-paginate="true" data-ex-table-styler="tableStyler" data-ex-columns=".label,.TextAuthor,.VolumeNumber,.TextNumber,.PageNumbers,.FolioNumbers,.TibetanContent" data-ex-column-labels="Label,TextAuthor,VolumeNumber,TextNumber,PageNumbers,FolioNumbers,TibetanContent"></div></div>
	</div>
</div>
<!-- 
NewPP limit report
Cached time: 20220519075311
Cache expiry: 86400
Dynamic content: false
[SMW] In‐text annotation parser time: 0.01 seconds
CPU time usage: 0.280 seconds
Real time usage: 0.310 seconds
Preprocessor visited node count: 802/1000000
Preprocessor generated node count: 3698/1000000
Post‐expand include size: 1558474/262144000 bytes
Template argument size: 1543303/262144000 bytes
Highest expansion depth: 5/40
Expensive parser function count: 1/100
Unstrip recursion depth: 0/20
Unstrip post‐expand size: 2668/5000000 bytes
-->
<!--
Transclusion expansion time report (%,ms,calls,template)
100.00%  148.986      1 -total
 47.56%   70.865      1 Template:Text_Wylie
 34.40%   51.252      1 Template:Footer
 14.76%   21.994      1 Tibetan:ཟབ་ལམ་ཆོས་དྲུག་གི་ཁྲིད་ཡིག་ཆེན་མོ་གསང་ཆེན་གྱི་དེ་ཉིད་གསལ་བ་
  5.69%    8.471      1 Template:TibetanContent
  1.64%    2.439      1 Template:Textpdf
  0.79%    1.182      1 Template:PrevTextNavDisplay
  0.78%    1.163      1 Template:DRL_Tibetan_text_categories
  0.76%    1.132      1 Template:NextTextNavDisplay
-->

<!-- Saved in parser cache with key dnzmwec2:pcache:idhash:419-0!dateformat=default and timestamp 20220519075311 and revision id 49587
 -->
</div></div></div>
		
		<div class="printfooter">Retrieved from "<a dir="ltr" href="https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;oldid=49587">https://dnz.tsadra.org/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;oldid=49587</a>"</div>
		
		<div id="catlinks" class="catlinks" data-mw="interface"><div id="mw-normal-catlinks" class="mw-normal-catlinks"><a href="/index.php/Special:Categories" title="Special:Categories">Categories</a>: <ul><li><a href="/index.php/Category:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba" title="Category:Zab lam chos drug gi khrid yig chen mo gsang chen gyi de nyid gsal ba">Zab lam chos drug gi khrid yig chen mo gsang chen gyi de nyid gsal ba</a></li><li><a href="/index.php/Category:Dwags_po_bkra_shis_rnam_rgyal" title="Category:Dwags po bkra shis rnam rgyal">Dwags po bkra shis rnam rgyal</a></li><li><a href="/index.php/Category:Tibetan_texts" title="Category:Tibetan texts">Tibetan texts</a></li><li><a href="/index.php/Category:Gdams_ngag_mdzod_Volume_8" title="Category:Gdams ngag mdzod Volume 8">Gdams ngag mdzod Volume 8</a></li><li><a href="/index.php/Category:Gdams_ngag_mdzod_Shechen_Printing" title="Category:Gdams ngag mdzod Shechen Printing">Gdams ngag mdzod Shechen Printing</a></li><li><a href="/index.php/Category:Gdams_ngag_mdzod_Catalog" title="Category:Gdams ngag mdzod Catalog">Gdams ngag mdzod Catalog</a></li><li><a href="/index.php/Category:Blo_gros_mchog" title="Category:Blo gros mchog">Blo gros mchog</a></li><li><a href="/index.php/Category:Slob_dpon_nyi_ma_grags" title="Category:Slob dpon nyi ma grags">Slob dpon nyi ma grags</a></li></ul></div></div>
		
		<div class="visualClear"></div>
		
	</div>
</div>

		<div id="mw-navigation">
			<h2>Navigation menu</h2>
			<div id="mw-head">
									<div id="p-personal" role="navigation" aria-labelledby="p-personal-label">
						<h3 id="p-personal-label">Personal tools</h3>
						<ul>
							<li id="pt-login"><a href="/index.php?title=Special:UserLogin&amp;returnto=Wylie%3AZab+lam+chos+drug+gi+khrid+yig+chen+mo+gsang+chen+gyi+de+nyid+gsal+ba" title="You are encouraged to log in; however, it is not mandatory [o]" accesskey="o">Log in</a></li>						</ul>
					</div>
									<div id="left-navigation">
										<div id="p-namespaces" role="navigation" class="vectorTabs" aria-labelledby="p-namespaces-label">
						<h3 id="p-namespaces-label">Namespaces</h3>
						<ul>
							<li id="ca-nstab-wylie" class="selected"><span><a href="/index.php/Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba">Wylie</a></span></li><li id="ca-talk" class="new"><span><a href="/index.php?title=Wylie_talk:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=edit&amp;redlink=1" rel="discussion" title="Discussion about the content page (page does not exist) [t]" accesskey="t">Discussion</a></span></li>						</ul>
					</div>
										<div id="p-variants" role="navigation" class="vectorMenu emptyPortlet" aria-labelledby="p-variants-label">
												<input type="checkbox" class="vectorMenuCheckbox" aria-labelledby="p-variants-label" />
						<h3 id="p-variants-label">
							<span>Variants</span>
						</h3>
						<ul class="menu">
													</ul>
					</div>
									</div>
				<div id="right-navigation">
										<div id="p-views" role="navigation" class="vectorTabs" aria-labelledby="p-views-label">
						<h3 id="p-views-label">Views</h3>
						<ul>
							<li id="ca-view" class="collapsible selected"><span><a href="/index.php/Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba">Read</a></span></li><li id="ca-formedit" class="collapsible"><span><a href="/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=formedit" title="Edit this page with a form [&amp;]" accesskey="&amp;">View form</a></span></li><li id="ca-viewsource" class="collapsible"><span><a href="/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=edit" title="This page is protected.&#10;You can view its source [e]" accesskey="e">View source</a></span></li><li id="ca-history" class="collapsible"><span><a href="/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=history" title="Past revisions of this page [h]" accesskey="h">View history</a></span></li>						</ul>
					</div>
										<div id="p-cactions" role="navigation" class="vectorMenu emptyPortlet" aria-labelledby="p-cactions-label">
						<input type="checkbox" class="vectorMenuCheckbox" aria-labelledby="p-cactions-label" />
						<h3 id="p-cactions-label"><span>More</span></h3>
						<ul class="menu">
													</ul>
					</div>
										<div id="p-search" role="search">
						<h3>
							<label for="searchInput">Search</label>
						</h3>
						<form action="/index.php" id="searchform">
							<div id="simpleSearch">
								<input type="search" name="search" placeholder="Search gDams Ngag mDzod" title="Search gDams Ngag mDzod [f]" accesskey="f" id="searchInput"/><input type="hidden" value="Special:Search" name="title"/><input type="submit" name="fulltext" value="Search" title="Search the pages for this text" id="mw-searchButton" class="searchButton mw-fallbackSearchButton"/><input type="submit" name="go" value="Go" title="Go to a page with this exact name if it exists" id="searchButton" class="searchButton"/>							</div>
						</form>
					</div>
									</div>
			</div>
			<div id="mw-panel">
				<div id="p-logo" role="banner"><a class="mw-wiki-logo" href="/index.php/Main_Page" title="Visit the main page"></a></div>
						<div class="portal" role="navigation" id="p-navigation" aria-labelledby="p-navigation-label">
			<h3 id="p-navigation-label">Navigation</h3>
			<div class="body">
								<ul>
					<li id="n-mainpage-description"><a href="/index.php/Main_Page" title="Visit the main page [z]" accesskey="z">Main page</a></li><li id="n-portal"><a href="/index.php/gDams_Ngag_mDzod:Community_portal" title="About the project, what you can do, where to find things">Community portal</a></li><li id="n-recentchanges"><a href="/index.php/Special:RecentChanges" title="A list of recent changes in the wiki [r]" accesskey="r">Recent changes</a></li><li id="n-randompage"><a href="/index.php/Special:Random" title="Load a random page [x]" accesskey="x">Random page</a></li><li id="n-help"><a href="https://www.mediawiki.org/wiki/Special:MyLanguage/Help:Contents" title="The place to find out">Help</a></li>				</ul>
							</div>
		</div>
			<div class="portal" role="navigation" id="p-Add_Content" aria-labelledby="p-Add_Content-label">
			<h3 id="p-Add_Content-label">Add Content</h3>
			<div class="body">
								<ul>
					<li id="n-Add-a-Translation"><a href="/index.php/Form:Draft_Translation">Add a Translation</a></li><li id="n-Add-a-Tibetan-Text"><a href="/index.php/Form:Text">Add a Tibetan Text</a></li><li id="n-Add-a-Person"><a href="/index.php/Form:ClassicalPerson">Add a Person</a></li>				</ul>
							</div>
		</div>
			<div class="portal" role="navigation" id="p-Catalog" aria-labelledby="p-Catalog-label">
			<h3 id="p-Catalog-label">Catalog</h3>
			<div class="body">
								<ul>
					<li id="n-Search-the-DNZ"><a href="/index.php/Special:RunQuery/Search">Search the DNZ</a></li><li id="n-Vol-1-.E0.BD.80.E0.BC.8B---.E0.BD.82.E0.BD.A6.E0.BD.84.E0.BC.8B.E0.BD.A6.E0.BE.94.E0.BD.82.E0.BD.A6.E0.BC.8B.E0.BD.A2.E0.BE.99.E0.BD.B2.E0.BD.84.E0.BC.8B.E0.BD.98.E0.BC.8B"><a href="/index.php/Gdams_ngag_mdzod_Shechen_Printing/Volume_1">Vol 1 ཀ་   གསང་སྔགས་རྙིང་མ་</a></li><li id="n-Vol-2-.E0.BD.81.E0.BC.8B---.E0.BD.82.E0.BD.A6.E0.BD.84.E0.BC.8B.E0.BD.A6.E0.BE.94.E0.BD.82.E0.BD.A6.E0.BC.8B.E0.BD.A2.E0.BE.99.E0.BD.B2.E0.BD.84.E0.BC.8B.E0.BD.98.E0.BC.8B"><a href="/index.php/Gdams_ngag_mdzod_Shechen_Printing/Volume_2">Vol 2 ཁ་   གསང་སྔགས་རྙིང་མ་</a></li><li id="n-Vol-3-.E0.BD.82.E0.BC.8B---.E0.BD.96.E0.BD.80.E0.BD.A0.E0.BC.8B.E0.BD.82.E0.BD.91.E0.BD.98.E0.BD.A6.E0.BC.8B"><a href="/index.php/Gdams_ngag_mdzod_Shechen_Printing/Volume_3">Vol 3 ག་   བཀའ་གདམས་</a></li><li id="n-Vol-4.C2.A0.E0.BD.84.E0.BC.8B---.E0.BD.96.E0.BD.80.E0.BD.A0.E0.BC.8B.E0.BD.82.E0.BD.91.E0.BD.98.E0.BD.A6.E0.BC.8B"><a href="/index.php/Gdams_ngag_mdzod_Shechen_Printing/Volume_4">Vol 4 ང་   བཀའ་གདམས་</a></li><li id="n-Vol-5.C2.A0.E0.BD.85.E0.BC.8B---.E0.BD.A6.E0.BC.8B.E0.BD.A6.E0.BE.90.E0.BE.B1.E0.BC.8B.E0.BD.A3.E0.BD.98.E0.BC.8B.E0.BD.A0.E0.BD.96.E0.BE.B2.E0.BD.A6.E0.BC.8B"><a href="/index.php/Gdams_ngag_mdzod_Shechen_Printing/Volume_5">Vol 5 ཅ་   ས་སྐྱ་ལམ་འབྲས་</a></li><li id="n-Vol-6.C2.A0.E0.BD.86.E0.BC.8B---.E0.BD.A6.E0.BC.8B.E0.BD.A6.E0.BE.90.E0.BE.B1.E0.BC.8B.E0.BD.A3.E0.BD.98.E0.BC.8B.E0.BD.A0.E0.BD.96.E0.BE.B2.E0.BD.A6.E0.BC.8B"><a href="/index.php/Gdams_ngag_mdzod_Shechen_Printing/Volume_6">Vol 6 ཆ་   ས་སྐྱ་ལམ་འབྲས་</a></li><li id="n-Vol-7.C2.A0.E0.BD.87.E0.BC.8B---.E0.BD.98.E0.BD.A2.E0.BC.8B.E0.BD.94.E0.BC.8B.E0.BD.96.E0.BD.80.E0.BD.A0.E0.BC.8B.E0.BD.96.E0.BD.A2.E0.BE.92.E0.BE.B1.E0.BD.B4.E0.BD.91.E0.BC.8B"><a href="/index.php/Gdams_ngag_mdzod_Shechen_Printing/Volume_7">Vol 7 ཇ་   མར་པ་བཀའ་བརྒྱུད་</a></li><li id="n-Vol-8.C2.A0.E0.BD.89.E0.BC.8B---.E0.BD.98.E0.BD.A2.E0.BC.8B.E0.BD.94.E0.BC.8B.E0.BD.96.E0.BD.80.E0.BD.A0.E0.BC.8B.E0.BD.96.E0.BD.A2.E0.BE.92.E0.BE.B1.E0.BD.B4.E0.BD.91.E0.BC.8B"><a href="/index.php/Gdams_ngag_mdzod_Shechen_Printing/Volume_8">Vol 8 ཉ་   མར་པ་བཀའ་བརྒྱུད་</a></li><li id="n-Vol-9.C2.A0.E0.BD.8F.E0.BC.8B---.E0.BD.98.E0.BD.A2.E0.BC.8B.E0.BD.94.E0.BC.8B.E0.BD.96.E0.BD.80.E0.BD.A0.E0.BC.8B.E0.BD.96.E0.BD.A2.E0.BE.92.E0.BE.B1.E0.BD.B4.E0.BD.91.E0.BC.8B"><a href="/index.php/Gdams_ngag_mdzod_Shechen_Printing/Volume_9">Vol 9 ཏ་   མར་པ་བཀའ་བརྒྱུད་</a></li><li id="n-Vol-10.C2.A0.E0.BD.90.E0.BC.8B---.E0.BD.98.E0.BD.A2.E0.BC.8B.E0.BD.94.E0.BC.8B.E0.BD.96.E0.BD.80.E0.BD.A0.E0.BC.8B.E0.BD.96.E0.BD.A2.E0.BE.92.E0.BE.B1.E0.BD.B4.E0.BD.91.E0.BC.8B"><a href="/index.php/Gdams_ngag_mdzod_Shechen_Printing/Volume_10">Vol 10 ཐ་   མར་པ་བཀའ་བརྒྱུད་</a></li><li id="n-Vol-11.C2.A0.E0.BD.91.E0.BC.8B---.E0.BD.A4.E0.BD.84.E0.BD.A6.E0.BC.8B.E0.BD.94.E0.BC.8B.E0.BD.96.E0.BD.80.E0.BD.A0.E0.BC.8B.E0.BD.96.E0.BD.A2.E0.BE.92.E0.BE.B1.E0.BD.B4.E0.BD.91.E0.BC.8B"><a href="/index.php/Gdams_ngag_mdzod_Shechen_Printing/Volume_11">Vol 11 ད་   ཤངས་པ་བཀའ་བརྒྱུད་</a></li><li id="n-Vol-12.C2.A0.E0.BD.93.E0.BC.8B---.E0.BD.A4.E0.BD.84.E0.BD.A6.E0.BC.8B.E0.BD.94.E0.BC.8B.E0.BD.96.E0.BD.80.E0.BD.A0.E0.BC.8B.E0.BD.96.E0.BD.A2.E0.BE.92.E0.BE.B1.E0.BD.B4.E0.BD.91.E0.BC.8B"><a href="/index.php/Gdams_ngag_mdzod_Shechen_Printing/Volume_12">Vol 12 ན་   ཤངས་པ་བཀའ་བརྒྱུད་</a></li><li id="n-Vol-13.C2.A0.E0.BD.94.E0.BC.8B---.E0.BD.9E.E0.BD.B2.E0.BC.8B.E0.BD.96.E0.BE.B1.E0.BD.BA.E0.BD.91.E0.BC.8B.E0.BD.91.E0.BD.84.E0.BC.8B.E0.BD.82.E0.BD.85.E0.BD.BC.E0.BD.91.E0.BC.8B"><a href="/index.php/Gdams_ngag_mdzod_Shechen_Printing/Volume_13">Vol 13 པ་   ཞི་བྱེད་དང་གཅོད་</a></li><li id="n-Vol-14.C2.A0.E0.BD.95.E0.BC.8B---.E0.BD.9E.E0.BD.B2.E0.BC.8B.E0.BD.96.E0.BE.B1.E0.BD.BA.E0.BD.91.E0.BC.8B.E0.BD.91.E0.BD.84.E0.BC.8B.E0.BD.82.E0.BD.85.E0.BD.BC.E0.BD.91.E0.BC.8B"><a href="/index.php/Gdams_ngag_mdzod_Shechen_Printing/Volume_14">Vol 14 ཕ་   ཞི་བྱེད་དང་གཅོད་</a></li><li id="n-Vol-15.C2.A0.E0.BD.96.E0.BC.8B---.E0.BD.91.E0.BD.B4.E0.BD.A6.E0.BC.8B.E0.BD.A0.E0.BD.81.E0.BD.BC.E0.BD.A2.E0.BC.8B.E0.BD.91.E0.BD.84.E0.BC.8B.E0.BD.A8.E0.BD.BC.E0.BC.8B.E0.BD.A2.E0.BE.92.E0.BE.B1.E0.BD.93.E0.BC.8B.E0.BD.96.E0.BD.A6.E0.BE.99.E0.BD.BA.E0.BD.93.E0.BC.8B.E0.BD.A6.E0.BE.92.E0.BE.B2.E0.BD.B4.E0.BD.96.E0.BC.8B"><a href="/index.php/Gdams_ngag_mdzod_Shechen_Printing/Volume_15">Vol 15 བ་   དུས་འཁོར་དང་ཨོ་རྒྱན་བསྙེན་སྒྲུབ་</a></li><li id="n-Vol-16.C2.A0.E0.BD.98.E0.BC.8B---.E0.BD.81.E0.BE.B2.E0.BD.B2.E0.BC.8B.E0.BD.A6.E0.BE.90.E0.BD.BC.E0.BD.A2.E0.BC.8B.E0.BD.A6.E0.BE.A3.E0.BC.8B.E0.BD.9A.E0.BD.BC.E0.BD.82.E0.BD.A6.E0.BC.8B"><a href="/index.php/Gdams_ngag_mdzod_Shechen_Printing/Volume_16">Vol 16 མ་   ཁྲི་སྐོར་སྣ་ཚོགས་</a></li><li id="n-Vol-17.C2.A0.E0.BD.99.E0.BC.8B---.E0.BD.81.E0.BE.B2.E0.BD.B2.E0.BC.8B.E0.BD.A6.E0.BE.90.E0.BD.BC.E0.BD.A2.E0.BC.8B.E0.BD.A6.E0.BE.A3.E0.BC.8B.E0.BD.9A.E0.BD.BC.E0.BD.82.E0.BD.A6.E0.BC.8B"><a href="/index.php/Gdams_ngag_mdzod_Shechen_Printing/Volume_17">Vol 17 ཙ་   ཁྲི་སྐོར་སྣ་ཚོགས་</a></li><li id="n-Vol-18.C2.A0.E0.BD.9A.E0.BC.8B---.E0.BD.87.E0.BD.BC.E0.BC.8B.E0.BD.93.E0.BD.84.E0.BC.8B.E0.BD.81.E0.BE.B2.E0.BD.B2.E0.BD.91.E0.BC.8B.E0.BD.96.E0.BD.A2.E0.BE.92.E0.BE.B1.E0.BC.8B.E0.BD.91.E0.BD.84.E0.BC.8B.E0.BD.91.E0.BD.80.E0.BD.A2.E0.BC.8B.E0.BD.86.E0.BD.82.E0.BC.8B.E0.BD.96.E0.BD.A2.E0.BE.92.E0.BE.B1.E0.BD.B4.E0.BD.91.E0.BC.8B.E0.BD.A1.E0.BD.B2.E0.BD.82.E0.BC.8B"><a href="/index.php/Gdams_ngag_mdzod_Shechen_Printing/Volume_18">Vol 18 ཚ་   ཇོ་ནང་ཁྲིད་བརྒྱ་དང་དཀར་ཆག་བརྒྱུད་ཡིག་</a></li>				</ul>
							</div>
		</div>
			<div class="portal" role="navigation" id="p-tb" aria-labelledby="p-tb-label">
			<h3 id="p-tb-label">Tools</h3>
			<div class="body">
								<ul>
					<li id="t-whatlinkshere"><a href="/index.php/Special:WhatLinksHere/Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba" title="A list of all wiki pages that link here [j]" accesskey="j">What links here</a></li><li id="t-recentchangeslinked"><a href="/index.php/Special:RecentChangesLinked/Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba" rel="nofollow" title="Recent changes in pages linked from this page [k]" accesskey="k">Related changes</a></li><li id="t-specialpages"><a href="/index.php/Special:SpecialPages" title="A list of all special pages [q]" accesskey="q">Special pages</a></li><li id="t-print"><a href="/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;printable=yes" rel="alternate" title="Printable version of this page [p]" accesskey="p">Printable version</a></li><li id="t-permalink"><a href="/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;oldid=49587" title="Permanent link to this revision of the page">Permanent link</a></li><li id="t-info"><a href="/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=info" title="More information about this page">Page information</a></li><li id="t-cite"><a href="/index.php?title=Special:CiteThisPage&amp;page=Wylie%3AZab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;id=49587" title="Information on how to cite this page">Cite this page</a></li><li id="t-cargopagevalueslink"><a href="/index.php?title=Wylie:Zab_lam_chos_drug_gi_khrid_yig_chen_mo_gsang_chen_gyi_de_nyid_gsal_ba&amp;action=pagevalues" rel="cargo-pagevalues">Page values</a></li><li id="t-smwbrowselink"><a href="/index.php/Special:Browse/:Wylie:Zab-5Flam-5Fchos-5Fdrug-5Fgi-5Fkhrid-5Fyig-5Fchen-5Fmo-5Fgsang-5Fchen-5Fgyi-5Fde-5Fnyid-5Fgsal-5Fba" rel="search">Browse properties</a></li>				</ul>
							</div>
		</div>
				</div>
		</div>
				<div id="footer" role="contentinfo">
						<ul id="footer-info">
								<li id="footer-info-lastmod"> This page was last edited on 2 February 2018, at 21:08.</li>
								<li id="footer-info-copyright"><br />Content is available under the <a class="external" rel="nofollow" href="https://creativecommons.org/licenses/by-nc-sa/4.0/">Creative Commons Attribution-NonCommercial-ShareAlike</a>.</li>
							</ul>
						<ul id="footer-places">
								<li id="footer-places-privacy"><a href="/index.php/gDams_Ngag_mDzod:Privacy_policy" title="gDams Ngag mDzod:Privacy policy">Privacy policy</a></li>
								<li id="footer-places-about"><a href="/index.php/gDams_Ngag_mDzod:About" title="gDams Ngag mDzod:About">About gDams Ngag mDzod</a></li>
								<li id="footer-places-disclaimer"><a href="/index.php/gDams_Ngag_mDzod:General_disclaimer" title="gDams Ngag mDzod:General disclaimer">Disclaimers</a></li>
							</ul>
										<ul id="footer-icons" class="noprint">
										<li id="footer-copyrightico">
						<a href="https://creativecommons.org/licenses/by-nc-sa/4.0/"><img src="/resources/assets/licenses/cc-by-nc-sa.png" alt="Creative Commons Attribution-NonCommercial-ShareAlike" width="88" height="31"/></a>					</li>
										<li id="footer-poweredbyico">
						<a href="//www.mediawiki.org/"><img src="/resources/assets/poweredby_mediawiki_88x31.png" alt="Powered by MediaWiki" srcset="/resources/assets/poweredby_mediawiki_132x47.png 1.5x, /resources/assets/poweredby_mediawiki_176x62.png 2x" width="88" height="31"/></a><a href="https://www.semantic-mediawiki.org/wiki/Semantic_MediaWiki"><img src="data:image/png;base64,iVBORw0KGgoAAAANSUhEUgAAAFgAAAAfCAMAAABUFvrSAAACJVBMVEXe3t62trbLy8vGxsbAwMDX19e6urqsrKxHcEzQ0NC2tratra2oqKixsbHd3eDFxcXe3t7U1NTa2trX19fQ0NDV1dWNjY2dnZ2UlJSUlJTS0tKUlJSWlpbR0dGenp79/f38/Pz+/v7t7e3v7+/u7u7s7Oz19fX29vb6+vr7+/vz8/Pz8/P4+fnw8PD39/gWTq/09PX6+vktX7b/sg8XT7F6mc/f5OwhVrNvkMthhsfT2+j7rQ/M1eZqjcmFotPs7e9Cb722xuFResK/zOObstnu7/Grvd3M1+mNqNY6aLoaUbEaUbZWfsTk6fE2Zrnp7O8bTq0kWLQuYcpcg8Xh5/Byk83a4eukud1/nM+6yeQkWcGwwuDxnRQyYrigttvI0+gpW7XGyttLdsBni8geVLo0Z9XlkCPb4u+QqtcfVLLo7PNHcr73phFGX6HsmBnpkxg6bNwnXcbX3er19vnr7/SVrdhuhLl+j70vVqY6Xqv0oxJVcbQhV76DjKTz9ffQ2evE0OZAbbzu7/PS1uFufrDnrGgpSZjy8/SQnMFddrKuekXSiCsgTKRaaZHejy9yang3VptNaqspWbnmliy3j2/m6OzT3e7x8fL4+v3p6uwaN2re0cifqLiLiZWYhYGYb0xXYn+5g0xwiMKYpc2BcHZmW2srRXpGWIhecKfilz4+WID2+PyosMywqbGqss1aVnLZq33p1sGklZqrp7dkfr7CpY9yg59Ud6QZAAAAH3RSTlPfBN/f39/f2wDf39vV3/7N2rrEz5D5c8ONuHaPuXXDImoxqwAABO1JREFUSMe1kQdz01gQgBXaBS4w9OtHwMFSdPKTUNxkW+61xN2Je4tLHJNOGukkAUINJTzaUIbO9fr7TpLtS44DZiC5b6Sn3dW+TysJaWz4cv9eZFPZu/+bhkakYR88WqP59u3vjxzdDCT7GpCD4qNH3sEGzOhB5MCR/4PmA8j25uZ33t0A23lxff5hZTIzOrz2Ph8qK936l7i1tT7hk8DAoHNsbeLWKjPdQcZ+qvX9tHMNXca1XBDXHtL6x2Bh0HWtuXUo8oTgC1gVpcdsdpew92PUYtjwzFq+E9mJYfXxx1x5l2/l5Vhy0DW6TuyQCZcR2hnswXJM0h+203471u5WKMIE5mDpspIIO8sZTMZiIbczY6+JCaI+/sJZ38qjP28+nQjkx/mcqGJ26rW3iKg/fYphCL1jNk5WbqXI0nBnu00RJ2j9bNRp6MmFS0SYIXLuUlQ5w22qizHr5MTyy2u/3XxVvHHlwtWVa/xTCQIIlEaMzrgswzA5P9BrAciYASqNoiNdjL8b0GYAHN3AGAEgzPSQc9UtYCeyBQAMO2G9PhhzXfp9qdifSCT6Lj788QQnrvWEuNPI2um0LW0D+m4A6E4AnIZOeq7ksQuJvi6eUXRW+8EWXsxNPhkYGJiSXr7Rd1qtVp9MXHkgIurzAkdFxjrj7cmKbN4K5v8RGxT2sJMTpwBflNHhUJgBdoUylzy3TuwIDBRi0hf9p9VtbW3qk30X7q2Je1IybZq7mLVWFKTSADXPoqi9AzVorda0kKTS6KkRbSgaR1GT1h5CObYiW1GU27yc5z6F9Fn/yTYedeLi9AIA6AbgxGIxAMPZcZeUHH9cFavVfY97FaNA/DbazRZVV89/61at2BTlg1JXiFtrYoBmRyd7p6/UP0XxaSDmy4pt0jmuh8qx6wQ2MmRz18TaJCUWO9xisUVhMMsoZZDiGHLLuXUbso2iatP/1HvhYu3n3bh6Pe/LUjZSj1NUJ8lSlNwahRRlMRjmyFDICikVn8+SacomdbZTVj+0mQSxweS1WqpiHK/Ncubs858f9idOJ/qKS1cv+RbFuIbMmHEvTbO4QeF25CxyD62nSbmJ1MUzRrpiwR0RPBJMpnCGxWVGXBn8TkarNGQHjuPrxOeWY4GY9FmxWHy19Gvv+ayYF6f8oYi7i8U93bjFkYokvbhWEFu8Og2ZxrUe3NMpc3vLhqqYpVV4XbwDQkpgoVwYKOR9N5d+eXB5vJevQA0pD7oVqi4WOj16vX6EYSA08WKvyeOZJw1cQ6rsnXOa/RYoM0Kls0zLuVoHhHAHL8YFXkwVCoE8uXhvMVCY8mW5Ci8eKkcgJ9azOl0UajNDFiUpj5JeloEqTgwd/iCUJP0sFMSejkpO96b4zl1fPuYiyd6Vs4GBmHSsJoYmLy/WeBTlis5rlJYrgjhe1s+XOXGEtHJOMl4VB2EHLauKdyG7JBLIc//uslRKkhOrcGJqyiU9z5UkOpVOwiGXSyQizRAfqlRc7Y5KJFnV6FReiWSV7xAWeQd/SOSq6qY18eVHq4vjlyazEJ73ScmJPVxJVKdF9MFwYpFIEL+ehvDOcSH8YXRsAa4XfwS7kd0tLfw7Sp7fl7xJywbYjTTVotfTb+849lEcb0K+2lMN/5o+tons+Rxp+PrQ8U3n0BcNSGPj4W+bPuX5ZLNo+uxwY+PfoLJHX1KXgyMAAAAASUVORK5CYII=" alt="Powered by Semantic MediaWiki" class="smw-footer" width="88" height="31"/></a>					</li>
									</ul>
						<div style="clear: both;"></div>
		</div>
		

<script>(window.RLQ=window.RLQ||[]).push(function(){mw.config.set({"wgPageParseReport":{"smw":{"limitreport-intext-parsertime":0.01},"limitreport":{"cputime":"0.280","walltime":"0.310","ppvisitednodes":{"value":802,"limit":1000000},"ppgeneratednodes":{"value":3698,"limit":1000000},"postexpandincludesize":{"value":1558474,"limit":262144000},"templateargumentsize":{"value":1543303,"limit":262144000},"expansiondepth":{"value":5,"limit":40},"expensivefunctioncount":{"value":1,"limit":100},"unstrip-depth":{"value":0,"limit":20},"unstrip-size":{"value":2668,"limit":5000000},"timingprofile":["100.00%  148.986      1 -total"," 47.56%   70.865      1 Template:Text_Wylie"," 34.40%   51.252      1 Template:Footer"," 14.76%   21.994      1 Tibetan:ཟབ་ལམ་ཆོས་དྲུག་གི་ཁྲིད་ཡིག་ཆེན་མོ་གསང་ཆེན་གྱི་དེ་ཉིད་གསལ་བ་","  5.69%    8.471      1 Template:TibetanContent","  1.64%    2.439      1 Template:Textpdf","  0.79%    1.182      1 Template:PrevTextNavDisplay","  0.78%    1.163      1 Template:DRL_Tibetan_text_categories","  0.76%    1.132      1 Template:NextTextNavDisplay"]},"cachereport":{"timestamp":"20220519075311","ttl":86400,"transientcontent":false}}});});</script>
<script>
  (function(i,s,o,g,r,a,m){i['GoogleAnalyticsObject']=r;i[r]=i[r]||function(){
  (i[r].q=i[r].q||[]).push(arguments)},i[r].l=1*new Date();a=s.createElement(o),
  m=s.getElementsByTagName(o)[0];a.async=1;a.src=g;m.parentNode.insertBefore(a,m)
  })(window,document,'script','//www.google-analytics.com/analytics.js','ga');

  ga('create', 'UA-24060214-1', 'auto');
  ga('set', 'anonymizeIp', true);
  ga('send', 'pageview');

</script>

<script>(window.RLQ=window.RLQ||[]).push(function(){mw.config.set({"wgBackendResponseTime":56});});</script>
</body>
</html>
