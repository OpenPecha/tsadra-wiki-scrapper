<!DOCTYPE html>
<html class="client-nojs" lang="en" dir="ltr">
<head>
<meta charset="UTF-8"/>
<title>Terdzo-YI-034 - Rinchen Terdzö</title>
<script>document.documentElement.className = document.documentElement.className.replace( /(^|\s)client-nojs(\s|$)/, "$1client-js$2" );</script>
<script>(window.RLQ=window.RLQ||[]).push(function(){mw.config.set({"wgCanonicalNamespace":"","wgCanonicalSpecialPageName":false,"wgNamespaceNumber":0,"wgPageName":"Terdzo-YI-034","wgTitle":"Terdzo-YI-034","wgCurRevisionId":128586,"wgRevisionId":128586,"wgArticleId":9141,"wgIsArticle":true,"wgIsRedirect":false,"wgAction":"view","wgUserName":null,"wgUserGroups":["*"],"wgCategories":["Terdzo-YI-034","'jam mgon kong sprul","Rin chen gter mdzod","Rin chen gter mdzod Shechen Edition","Rig 'dzin rgod kyi ldem 'phru can","Tibetan Texts","RTZ Volume 54","Tibetan Publications","Rdo rje phur pa","Revelations - gter ma","Ritual and Liturgical Texts - cho ga phyag len","Mahayoga"],"wgBreakFrames":false,"wgPageContentLanguage":"en","wgPageContentModel":"wikitext","wgSeparatorTransformTable":["",""],"wgDigitTransformTable":["",""],"wgDefaultDateFormat":"dmy","wgMonthNames":["","January","February","March","April","May","June","July","August","September","October","November","December"],"wgMonthNamesShort":["","Jan","Feb","Mar","Apr","May","Jun","Jul","Aug","Sep","Oct","Nov","Dec"],"wgRelevantPageName":"Terdzo-YI-034","wgRelevantArticleId":9141,"wgRequestId":"YoZJVnMPqxkxdGQSRtG2LAAAAAk","wgCSPNonce":false,"wgIsProbablyEditable":false,"wgRelevantPageIsProbablyEditable":false,"wgRestrictionEdit":[],"wgRestrictionMove":[],"wgPageFormsTargetName":null,"wgPageFormsAutocompleteValues":[],"wgPageFormsAutocompleteOnAllChars":true,"wgPageFormsFieldProperties":[],"wgPageFormsCargoFields":[],"wgPageFormsDependentFields":[],"wgPageFormsCalendarValues":[],"wgPageFormsCalendarParams":[],"wgPageFormsCalendarHTML":null,"wgPageFormsGridValues":[],"wgPageFormsGridParams":[],"wgPageFormsContLangYes":null,"wgPageFormsContLangNo":null,"wgPageFormsContLangMonths":[],"wgPageFormsHeightForMinimizingInstances":800,"wgPageFormsShowOnSelect":[],"wgPageFormsScriptPath":"/extensions/PageForms","edgValues":[],"wgPageFormsEDSettings":null,"wgAmericanDates":false,"wgHeaderTabsTabIndexes":[],"wgMediaViewerOnClick":true,"wgMediaViewerEnabledByDefault":true,"wgCargoMapClusteringMinimum":80,"wgCargoMonthNames":["January","February","March","April","May","June","July","August","September","October","November","December"],"wgCargoMonthNamesShort":["Jan","Feb","Mar","Apr","May","Jun","Jul","Aug","Sep","Oct","Nov","Dec"],"wgCargoWeekDays":["Sunday","Monday","Tuesday","Wednesday","Thursday","Friday","Saturday"],"wgCargoWeekDaysShort":["Sun","Mon","Tue","Wed","Thu","Fri","Sat"],"srfFilteredConfig":null,"simpleBatchUploadMaxFilesPerBatch":{"*":1000},"egMapsScriptPath":"/extensions/Maps/","egMapsDebugJS":false,"egMapsAvailableServices":["leaflet","googlemaps3"],"egMapsLeafletLayersApiKeys":{"MapBox":"","MapQuestOpen":"","Thunderforest":"","GeoportailFrance":""}});mw.loader.state({"site.styles":"ready","noscript":"ready","user.styles":"ready","user":"ready","user.options":"ready","user.tokens":"loading","ext.slideshow.css":"ready","ext.headertabs.styles":"ready","mediawiki.legacy.shared":"ready","mediawiki.legacy.commonPrint":"ready","jquery.makeCollapsible.styles":"ready","ext.semanticbreadcrumblinks.styles":"ready","ext.srf.styles":"ready","ext.smw.style":"ready","ext.smw.tooltip.styles":"ready","mediawiki.skinning.content.externallinks":"ready","skins.timelessness":"ready","skins.timelessness.misc":"ready","skin.timelessness.customless":"ready"});mw.loader.implement("user.tokens@0tffind",function($,jQuery,require,module){/*@nomin*/mw.user.tokens.set({"editToken":"+\\","patrolToken":"+\\","watchToken":"+\\","csrfToken":"+\\"});
});RLPAGEMODULES=["ext.slideshow.main","ext.headertabs","ext.headertabs.large","ext.smw.style","ext.smw.tooltips","site","mediawiki.page.startup","mediawiki.page.ready","jquery.makeCollapsible","mediawiki.searchSuggest","ext.semanticbreadcrumblinks","ext.gadget.purgetab","mmv.head","mmv.bootstrap.autostart","ext.eventLogging","skins.timelessness.js","skins.timelessness.mobile","skin.timelessness.customjs"];mw.loader.load(RLPAGEMODULES);});</script>
<link rel="stylesheet" href="/load.php?lang=en&amp;modules=ext.headertabs.styles%7Cext.slideshow.css%7Cjquery.makeCollapsible.styles%7Cmediawiki.legacy.commonPrint%2Cshared%7Cmediawiki.skinning.content.externallinks%7Cskin.timelessness.customless%7Cskins.timelessness%7Cskins.timelessness.misc&amp;only=styles&amp;skin=timelessness"/>
<link rel="stylesheet" href="/load.php?lang=en&amp;modules=ext.semanticbreadcrumblinks.styles%7Cext.smw.style%7Cext.smw.tooltip.styles&amp;only=styles&amp;skin=timelessness"/>
<link rel="stylesheet" href="/load.php?lang=en&amp;modules=ext.srf.styles&amp;only=styles&amp;skin=timelessness"/>
<script async="" src="/load.php?lang=en&amp;modules=startup&amp;only=scripts&amp;skin=timelessness"></script>
<meta name="ResourceLoaderDynamicStyles" content=""/>
<link rel="stylesheet" href="/load.php?lang=en&amp;modules=site.styles&amp;only=styles&amp;skin=timelessness"/>
<meta name="generator" content="MediaWiki 1.33.3"/>
<meta name="viewport" content="width=device-width, initial-scale=1.0, user-scalable=yes, minimum-scale=0.25, maximum-scale=5.0"/>
<link rel="alternate" type="application/rdf+xml" title="Terdzo-YI-034" href="/index.php?title=Special:ExportRDF/Terdzo-YI-034&amp;xmlmime=rdf"/>
<link rel="shortcut icon" href="/favicon.ico"/>
<link rel="search" type="application/opensearchdescription+xml" href="/opensearch_desc.php" title="Rinchen Terdzö (en)"/>
<link rel="EditURI" type="application/rsd+xml" href="https://rtz.tsadra.org/api.php?action=rsd"/>
<link rel="license" href="https://creativecommons.org/licenses/by-nc-sa/4.0/"/>
<!--[if lt IE 9]><script src="/load.php?lang=en&amp;modules=html5shiv&amp;only=scripts&amp;skin=Timelessness&amp;sync=1"></script><![endif]-->
</head>
<body class="mediawiki ltr sitedir-ltr mw-hide-empty-elt ns-0 ns-subject page-Terdzo-YI-034 rootpage-Terdzo-YI-034 skin-timelessness action-view"><div id="mw-wrapper"><div id="mw-header-container" class="ts-container"><div id="mw-header" class="ts-inner"><div id="user-tools"><div id="personal"><h2><span>Anonymous</span><div class="pokey"></div></h2><div id="personal-inner" class="dropdown"><div role="navigation" class="mw-portlet" id="p-personal" aria-labelledby="p-personal-label"><h3 id="p-personal-label" lang="en" dir="ltr">Not logged in</h3><div class="mw-portlet-body"><ul><li id="pt-login"><a href="/index.php?title=Special:UserLogin&amp;returnto=Terdzo-YI-034" title="You are encouraged to log in; however, it is not mandatory [o]" accesskey="o"><span>Log in</span></a></li></ul></div></div></div></div></div><div id="p-logo-text" class="mw-portlet" role="banner"><a id="p-banner" class="mw-wiki-title long" href="/index.php/Main_Page">Rinchen Terdzö</a></div><div class="mw-portlet" id="p-search"><h3 lang="en" dir="ltr"><label for="searchInput">Search</label></h3><form action="/index.php" id="searchform"><div id="simpleSearch"><div id="searchInput-container"><input type="search" name="search" placeholder="Search 1,129 pages" title="Search Rinchen Terdzö [f]" accesskey="f" id="searchInput"/></div><input type="hidden" value="Special:Search" name="title"/><input type="submit" name="fulltext" value="Search" title="Search the pages for this text" id="mw-searchButton" class="searchButton mw-fallbackSearchButton"/><input type="submit" name="go" value="Go" title="Go to a page with this exact name if it exists" id="searchButton" class="searchButton"/></div></form></div></div><div class="visualClear"></div></div><div id="menus-cover"></div><div id="mw-content-container" class="ts-container"><div id="mw-content-block" class="ts-inner"><div id="mw-site-navigation"><div id="p-logo" class="mw-portlet" role="banner"><a class="mw-wiki-logo" href="/index.php/Main_Page" title="Visit the main page"></a></div><div id="site-navigation" class="sidebar-chunk"><h2><span>Navigation</span><div class="pokey"></div></h2><div class="sidebar-inner"><div role="navigation" class="mw-portlet" id="p-navigation" aria-labelledby="p-navigation-label"><h3 id="p-navigation-label" lang="en" dir="ltr">Navigation</h3><div class="mw-portlet-body"><ul><li id="n-mainpage-description"><a href="/index.php/Main_Page" title="Visit the main page [z]" accesskey="z"><span>Main page</span></a></li><li id="n-recentchanges"><a href="/index.php/Special:RecentChanges" title="A list of recent changes in the wiki [r]" accesskey="r"><span>Recent changes</span></a></li><li id="n-randompage"><a href="/index.php/Special:Random" title="Load a random page [x]" accesskey="x"><span>Random page</span></a></li><li id="n-Advanced-Search"><a href="/index.php/Special:RunQuery/Search"><span>Advanced Search</span></a></li><li id="n-Illustration-Search"><a href="/index.php/Special:RunQuery/IllustrationSearch"><span>Illustration Search</span></a></li><li id="n-help"><a href="/index.php/Help:Contents" title="The place to find out"><span>Help</span></a></li></ul></div></div><div role="navigation" class="mw-portlet" id="p-Sections" aria-labelledby="p-Sections-label"><h3 id="p-Sections-label" lang="en" dir="ltr">Sections</h3><div class="mw-portlet-body"><ul><li id="n-Biographies"><a href="/index.php/Biographies"><span>Biographies</span></a></li><li id="n-Indexes-.26-Histories"><a href="/index.php/Indexes_and_Lineage_Histories"><span>Indexes &amp; Histories</span></a></li><li id="n-Mahayoga"><a href="/index.php/Mahayoga"><span>Mahayoga</span></a></li><li id="n-Anuyoga"><a href="/index.php/Anuyoga"><span>Anuyoga</span></a></li><li id="n-Atiyoga"><a href="/index.php/Atiyoga"><span>Atiyoga</span></a></li><li id="n-Supplementary-Vols."><a href="/index.php/Supplementary_Volumes"><span>Supplementary Vols.</span></a></li><li id="n-Illustrations"><a href="/index.php/RTZ_Volume_72"><span>Illustrations</span></a></li><li id="n-Full-Outline"><a href="/index.php/RTZ_Outline"><span>Full Outline</span></a></li></ul></div></div><div role="navigation" class="mw-portlet emptyPortlet" id="p-TOOLBOX.7Ctools" aria-labelledby="p-TOOLBOX.7Ctools-label"><h3 id="p-TOOLBOX.7Ctools-label" lang="en" dir="ltr">TOOLBOX|tools</h3><div class="mw-portlet-body"><ul></ul></div></div></div></div><div id="site-tools" class="sidebar-chunk"><h2><span>Wiki tools</span><div class="pokey"></div></h2><div class="sidebar-inner"><div role="navigation" class="mw-portlet" id="p-tb" aria-labelledby="p-tb-label"><h3 id="p-tb-label" lang="en" dir="ltr">Wiki tools</h3><div class="mw-portlet-body"><ul><li id="t-specialpages"><a href="/index.php/Special:SpecialPages" title="A list of all special pages [q]" accesskey="q"><span>Special pages</span></a></li><li id="t-cite"><a href="/index.php?title=Special:CiteThisPage&amp;page=Terdzo-YI-034&amp;id=128586" title="Information on how to cite this page"><span>Cite this page</span></a></li><li id="t-cargopagevalueslink"><a href="/index.php?title=Terdzo-YI-034&amp;action=pagevalues" rel="cargo-pagevalues"><span>Page values</span></a></li><li id="t-smwbrowselink"><a href="/index.php/Special:Browse/:Terdzo-2DYI-2D034" rel="search"><span>Browse properties</span></a></li></ul></div></div></div></div></div><div id="mw-related-navigation"><div id="page-tools" class="sidebar-chunk"><h2><span>Page tools</span><div class="pokey"></div></h2><div class="sidebar-inner"><div role="navigation" class="mw-portlet emptyPortlet" id="p-cactions" aria-labelledby="p-cactions-label"><h3 id="p-cactions-label" lang="en" dir="ltr">Page tools</h3><div class="mw-portlet-body"><ul></ul></div></div><div role="navigation" class="mw-portlet emptyPortlet" id="p-userpagetools" aria-labelledby="p-userpagetools-label"><h3 id="p-userpagetools-label" lang="en" dir="ltr">Userpage tools</h3><div class="mw-portlet-body"><ul></ul></div></div><div role="navigation" class="mw-portlet" id="p-pagemisc" aria-labelledby="p-pagemisc-label"><h3 id="p-pagemisc-label" lang="en" dir="ltr">More</h3><div class="mw-portlet-body"><ul><li id="t-whatlinkshere"><a href="/index.php/Special:WhatLinksHere/Terdzo-YI-034" title="A list of all wiki pages that link here [j]" accesskey="j"><span>What links here</span></a></li><li id="t-recentchangeslinked"><a href="/index.php/Special:RecentChangesLinked/Terdzo-YI-034" rel="nofollow" title="Recent changes in pages linked from this page [k]" accesskey="k"><span>Related changes</span></a></li><li id="t-print"><a href="/index.php?title=Terdzo-YI-034&amp;printable=yes" rel="alternate" title="Printable version of this page [p]" accesskey="p"><span>Printable version</span></a></li><li id="t-permalink"><a href="/index.php?title=Terdzo-YI-034&amp;oldid=128586" title="Permanent link to this revision of the page"><span>Permanent link</span></a></li><li id="t-info"><a href="/index.php?title=Terdzo-YI-034&amp;action=info" title="More information about this page"><span>Page information</span></a></li><li id="t-pagelog"><a href="/index.php/Special:Log/Terdzo-YI-034"><span>Page logs</span></a></li></ul></div></div></div></div><div id="catlinks-sidebar" class="sidebar-chunk"><h2><span>Categories</span><div class="pokey"></div></h2><div class="sidebar-inner"><div role="navigation" class="mw-portlet" id="p-catlist-normal" aria-labelledby="p-catlist-normal-label"><h3 id="p-catlist-normal-label" lang="en" dir="ltr">Categories</h3><div class="mw-portlet-body"><ul><li><a href="/index.php/Category:Terdzo-YI-034"><span>Terdzo-YI-034</span></a></li><li><a href="/index.php/Category:%27jam_mgon_kong_sprul"><span>'jam mgon kong sprul</span></a></li><li><a href="/index.php/Category:Rin_chen_gter_mdzod"><span>Rin chen gter mdzod</span></a></li><li><a href="/index.php/Category:Rin_chen_gter_mdzod_Shechen_Edition"><span>Rin chen gter mdzod Shechen Edition</span></a></li><li><a href="/index.php/Category:Rig_%27dzin_rgod_kyi_ldem_%27phru_can"><span>Rig 'dzin rgod kyi ldem 'phru can</span></a></li><li><a href="/index.php/Category:Tibetan_Texts"><span>Tibetan Texts</span></a></li><li><a href="/index.php/Category:RTZ_Volume_54"><span>RTZ Volume 54</span></a></li><li><a href="/index.php/Category:Tibetan_Publications"><span>Tibetan Publications</span></a></li><li><a href="/index.php/Category:Rdo_rje_phur_pa"><span>Rdo rje phur pa</span></a></li><li><a href="/index.php/Category:Revelations_-_gter_ma"><span>Revelations - gter ma</span></a></li><li><a href="/index.php/Category:Ritual_and_Liturgical_Texts_-_cho_ga_phyag_len"><span>Ritual and Liturgical Texts - cho ga phyag len</span></a></li><li><a href="/index.php/Category:Mahayoga"><span>Mahayoga</span></a></li></ul></div></div></div></div></div><div id="mw-content"><div id="content" class="mw-body" role="main"><div class="mw-indicators mw-body-content">
</div>
<h1 id="firstHeading" class="firstHeading">Terdzo-YI-034</h1><div id="mw-page-header-links"><div role="navigation" class="mw-portlet" id="p-namespaces" aria-labelledby="p-namespaces-label"><h3 id="p-namespaces-label" lang="en" dir="ltr">Namespaces</h3><div class="mw-portlet-body"><ul><li id="ca-nstab-main" class="selected"><a href="/index.php/Terdzo-YI-034" title="View the content page [c]" accesskey="c"><span>Page</span></a></li><li id="ca-talk" class="new"><a href="/index.php?title=Talk:Terdzo-YI-034&amp;action=edit&amp;redlink=1" rel="discussion" title="Discussion about the content page (page does not exist) [t]" accesskey="t"><span>Discussion</span></a></li></ul></div></div><div role="navigation" class="mw-portlet" id="p-views" aria-labelledby="p-views-label"><h3 id="p-views-label" lang="en" dir="ltr">Page actions</h3><div class="mw-portlet-body"><ul><li id="ca-view" class="selected"><a href="/index.php/Terdzo-YI-034" redundant="1"><span>View</span></a></li><li id="ca-formedit"><a href="/index.php?title=Terdzo-YI-034&amp;action=formedit" title="Edit this page with a form [&amp;]" accesskey="&amp;"><span>View form</span></a></li><li id="ca-viewsource"><a href="/index.php?title=Terdzo-YI-034&amp;action=edit" title="This page is protected.&#10;You can view its source [e]" accesskey="e"><span>View source</span></a></li><li id="ca-history"><a href="/index.php?title=Terdzo-YI-034&amp;action=history" title="Past revisions of this page [h]" accesskey="h"><span>History</span></a></li><li id="ca-more" class="dropdown-toggle"><span>More</span></li></ul></div></div></div><div class="visualClear"></div><div class="mw-body-content" id="bodyContent"><div id="contentSub"></div><div id="mw-content-text" lang="en" dir="ltr" class="mw-content-ltr"><div class="mw-parser-output"><div class="mw-parser-output"><div style="display:none">
<p><br />
</p><p><br />
</p>
<pre><span class="smw-highlighter" data-type="4" data-state="inline" data-title="Warning" title="Property &quot;Author&quot; has a restricted application area and cannot be used as annotation property by a user."><span class="smwtticon warning"></span><span class="smwttcontent">Property "Author" has a restricted application area and cannot be used as annotation property by a user.</span></span>&#32;
</pre>
<p>&#32;&#32;
</p><p><br />
</p><p><br />
</p><p><br />
</p><p><br />
</p><p><br />
</p><p><br />
</p><p><br />
</p>
</div>
<div class="titleSection">
	<div class="bookTitle">
		<div class="textpdf"><center><div class="thumb tright"><div class="thumbinner" style="width:302px;"><a href="/index.php/File:Terdzo-YI-034.pdf" class="image"><img alt="Terdzo-YI-034.pdf" src="/images-rtz/thumb/7/7d/Terdzo-YI-034.pdf/page1-300px-Terdzo-YI-034.pdf.jpg" decoding="async" width="300" height="61" class="thumbimage" srcset="/images-rtz/thumb/7/7d/Terdzo-YI-034.pdf/page1-450px-Terdzo-YI-034.pdf.jpg 1.5x, /images-rtz/thumb/7/7d/Terdzo-YI-034.pdf/page1-600px-Terdzo-YI-034.pdf.jpg 2x" data-file-width="1650" data-file-height="337" /></a>  <div class="thumbcaption"><div class="magnify"><a href="/index.php/File:Terdzo-YI-034.pdf" class="internal" title="Enlarge"></a></div></div></div></div><br />
<div class="pdfcaption">Click the picture above to view the Shechen manuscript.</div></center></div>
		<div class="headerInfo">
<p>			<span class="maintib">བྱང་གཏེར་ཕུར་པའི་སྲི་གནན་ཡི་དམ་དྲག་པོ་གང་ལའང་སྦྱར་དུ་རུང་བའི་ལག་ལེན་འདོན་འགྲིགས་དཀྱུས་གཅིག་ཏུ་བསྡེབས་པ་འབར་བའི་བརྗིད་གནོན་ཐོག་བརྩེགས་</span><br />
</p>
			<div class="mainwy">byang gter phur pa'i sri gnan yi dam drag po gang la'ang sbyar du rung ba'i lag len 'don 'grigs dkyus gcig tu bsdebs pa 'bar ba'i brjid gnon thog brtsegs</div><br />
<p>			<i>by</i> &#160;འཇམ་མགོན་ཀོང་སྤྲུལ་ (<a href="/index.php/%27jam_mgon_kong_sprul" title="&#39;jam mgon kong sprul">Jamgön Kongtrul Lodrö Taye</a>)<br />
			<i>revealed by</i> &#160;རིག་འཛིན་རྒོད་ཀྱི་ལྡེམ་འཕྲུ་ཅན་ (<a href="/index.php/Rig_%27dzin_rgod_kyi_ldem_%27phru_can" title="Rig &#39;dzin rgod kyi ldem &#39;phru can">Rigdzin Gödem</a>)<br />
			<span class="volInfo">Volume 54 (ཡི) / Pages 455-504 / Folios 1a1 to 25b5</span>
</p>
		</div>
	</div>
	<div class="breadcrumb catalogdata mw-collapsible mw-collapsed" data-expandtext="Catalog Information" data-collapsetext="Collapse">
		<div class="text-breadcrumb-content"><a href="/index.php/Main_Page" title="Main Page">Rinchen Terdzö Volumes List</a> &gt; <a href="/index.php/RTZ_Volume_54" title="RTZ Volume 54">Volume 54</a> &gt; Text #34  (<a href="#Other_Information">Scroll to Bottom</a>)</div>
<table class="catalogInfo mw-collapsible-content">

<tbody><tr>
<th class="meta">Citation
</th>
<td class="meta"><a href="/index.php/%27jam_mgon_kong_sprul" title="&#39;jam mgon kong sprul">'jam mgon kong sprul</a>. byang gter phur pa'i sri gnan yi dam drag po gang la'ang sbyar du rung ba'i lag len 'don 'grigs dkyus gcig tu bsdebs pa 'bar ba'i brjid gnon thog brtsegs. In Rin chen gter mdzod chen mo pod nga bzhi pa (The Great Treasury of Rediscovered Teachings Volume 54) by 'jam mgon kong sprul, 455-504. New Delhi: Shechen Publications, 2007-2016.
</td></tr>
<tr>
<th class="meta">Author
</th>
<td class="meta">'jam mgon kong sprul<br /><big>འཇམ་མགོན་ཀོང་སྤྲུལ་</big><br />
</td></tr>
<tr>
<th class="meta">Source Revealer
</th>
<td class="meta">Rig 'dzin rgod kyi ldem 'phru can<br /><big>རིག་འཛིན་རྒོད་ཀྱི་ལྡེམ་འཕྲུ་ཅན་</big><br />
</td></tr>
<tr>
<th class="meta">Terdzö Category
</th>
<td class="meta">Mahayoga<br />
</td></tr>
<tr>
<th class="meta">Tibetan Colophon(s)
</th>
<td class="meta"><big>ཅེས་བྱང་གཏེར་སྲི་ཆུང་བཅུ་གསུམ་དང་ནག་རྩིས་སྲི་གནོན་སྔགས་པ་རྣམས་ལ་གྲགས་ཆེ་རུང་། རིག་འཛིན་པདྨ་ཕྲིན་ལས་ཀྱིས་མཛད་པའི་སྲི་གནོན་བྱང་གཏེར་ཕུར་པ་ཁོ་ན་ལ་སྦྱོར་བར་མཛད་པས་གྲོང་སྔགས་ཐོས་ཆུང་རྣམས་ཀྱིས་འདོར་ལེན་མི་ཕྱེད་པས་ཕན་མི་ཐོགས་པར་མཐོང་ནས་དེ་ཉིད་རྩ་བར་བཟུང་། ཡི་དམ་དྲག་པོ་གང་ལའང་སྦྱར་ཆོག་པའི་གསལ་བྱེད་ཀྱིས་བརྒྱན་ཏེ། སྔགས་གཟུགས་རྒན་པོ་པདྨ་གར་དབང་རྩལ་གྱིས་དཔལ་སྤུངས་ཡང་ཁྲོད་ཤྲཱི་དེ་བཱི་ཀོ་ཊི་རྡོ་རྗེ་ཐུགས་ཀྱི་རྫོང་དུ་བགྱིས་པ་དགེ་ལེགས་འཕེལ</big><br />
</td></tr>
<tr>
<th class="meta">Wylie Colophon(s)
</th>
<td class="meta">ces byang gter sri chung bcu gsum dang nag rtsis sri gnon sngags pa rnams la grags che rung /_rig 'dzin pad+ma phrin las kyis mdzad pa'i sri gnon byang gter phur pa kho na la sbyor bar mdzad pas grong sngags thos chung rnams kyis 'dor len mi phyed pas phan mi thogs par mthong nas de nyid rtsa bar bzung /_yi dam drag po gang la'ang sbyar chog pa'i gsal byed kyis brgyan te/_sngags gzugs rgan po pad+ma gar dbang rtsal gyis dpal spungs yang khrod shrI de bI ko Ti rdo rje thugs kyi rdzong du bgyis pa dge legs 'phel
</td></tr>
<tr>
<th class="meta">Notes
</th>
<td><b>Front left-side note:</b><br />sri gnan<br /><b>Back left-side note:</b><br />gter mdzod drag las spyi 'gro byang gter<br />
</td></tr>
<tr>
<th class="meta">Links
</th>
<td class="meta">No TBRC link // No THL link
</td></tr></tbody></table>
	</div>
</div>
<div class="textsnav" style="float:left;"><a href="/index.php/Terdzo-YI-033" title="Terdzo-YI-033">&lt; Previous Text</a>
</div>
<div class="textsnav" style="float:right;"><a href="/index.php/Terdzo-YI-035" title="Terdzo-YI-035">Next Text &gt; </a>
</div><div style="clear:both;"></div>
<h1 style="font-size: 24px !important;"><span class="mw-headline" id="Tibetan_Text">Tibetan Text</span></h1>
<div id="tibetan" class="tib-text">
<p>༄༅། །བྱང་གཏེར་ཕུར་པའི་སྲི་གནན་ཡི་དམ་དྲག་པོ་གང་ལའང་སྦྱར་དུ་རུང་བའི་ལག་ལེན་འདོན་འགྲིགས་དཀྱུས་གཅིག་ཏུ་བསྡེབས་པ་འབར་བའི་བརྗིད་གནོན་ཐོག་བརྩེགས་ཞེས་བྱ་བ་བཞུགས་སོ། །
ན་མོ་གུ་རུ་མ་ཧཱ་ཀྲོ་དྷཱ་ཡ། གསང་གསུམ་འབར་བའི་སྟོབས་ཀྱིས་འཁྲུལ་རྟོག་གི །སྒོ་གསུམ་རྣམ་ཐར་དབྱིངས་སུ་གནོན་མཛད་པ། །བླ་མ་ཧེ་རུ་ཀ་དཔལ་གཙུག་མཆོད་ན། །བདག་ཚིག་རྡོ་རྗེར་འགྲུབ་པའི་ནུས་བྱིན་སྩོལ། །དམ་པ་སྔ་མས་གསལ་མཛད་ཀྱང་། །རང་དོན་མ་ཡིན་གཞན་ཕན་ཕྱིར། །འགྲན་ཕྱིར་མ་ཡིན་ཉེར་མཁོའི་ཕྱིར། །སྤྱི་འགྲོའི་ལག་ལེན་གསལ་དགོད་ཕྱེ། །དེའང་རང་སྣང་འཕྲུལ་པའི་རང་གཟུགས་ལས་དང་སྨོན་ལམ་ངན་པའི་དབང་གིས་སྲི་རྐྱེན་གྱི་ལུས་སུ་གྲུབ་ནས་སྐྱེ་འགྲོ་ཡོངས་ལ་འཚེ་ཞིང་བར་དུ་གཅོད་པར་བྱེད་པ་ལས་ཀྱི་སྲི་ཆུང་བཅུ་གསུམ་གྱི་སྔོན་རབས་བྱང་གཏེར་ཕུར་པ་དང་བཀའ་བརྒྱད་རང་ཤར་ལས་བཤད་ཅིང་། དེ་དག་གནན་པའི་ལས་རིམ་གསལ་བར་གསུངས་པ་ཉིད་རྩ་བར་བྱས། ནག་རྩིས་འབྱུང་བ་རིན་ཆེན་ཀུན་འདུས་ཀྱི་རྒྱུད་ལས་ཝཾ་ཐེ་འཕྲུལ་གྱི་རྒྱལ་པོས་སྲི་རབས་ཁོལ་དུ་ཕྱུང་བ་ལྷན་ཐབས་སྦྱར་ཏེ། སྲི་གནོན་གྱི་ཕྱག་ལེན་རིག་འཛིན་གོང་མ་རྣམས་ཀྱིས་མཛད་པ་ཡོངས་སུ་གྲགས་ཀྱང་། ཕལ་ཆེར་ཕུར་པ་ཁོ་ན་ལ་སྦྱར་བར་སྣང་བས། དེང་དུས་སྒྲུབ་པ་པོ་སོ་སོའི་བསྙེན་པ་དང་བསྟུན། བཀའ་བརྒྱད། རྟ་ཕུར། གུར་དྲག་སོགས་ཅི་རིགས་ལ་སྦྱོར་དགོས་པའི་དབང་དུ་བྱས་ཏེ། འདིར་ལག་ལེན་སྤྱི་འགྲོ་ཙམ་བཤད་པ་ལ་གསུམ། སྦྱོར་བ་དམིགས་པའི་རྟེན་བཅའ་བ། དངོས་གཞི་དྲག་པོའི་རྫོང་དུ་གཞུག་པ། རྗེས་ལས་ཀྱི་གཟེར་ཁ་གདབ་པ་འོ། །དང་པོ་ནི། བཀའ་བརྒྱད་ལས་ཐོད་པ་ལ་བརྟེན་ནས་གནན་པའི་གཟེར་ཁ་ཞེས་དང་། བྱང་གཏེར་ཕུར་པའི་སྲི་གནོན་ལས་ཀྱང་ཐོད་པར་སྔགས་བྲི་ཚུལ་ཙམ་གསུངས་ཤིང་། འབྱུང་བ་རིན་ཆེན་ཀུན་འདུས་ལས་ཀྱང་ཐོད་གནན་ཁོ་ན་བཤད་པ་མ་གཏོགས་ལིང་ག་དམིགས་བསལ་མ་བཤད་ཀྱང་། དེང་སང་ཕྱག་བཞེས་སུ་གཙོ་བོར་ལིངྒ་ལ་རྟེན་བྱེད་པ་ལྟར་ན། དུས་ཚོད་དམར་ཕྱོགས་ཕུང་གསུམ་བདུད་ཉི་སོགས་དྲག་པོའི་ལས་ལ་བསྔགས་པའི་ཕྱི་དྲོའི་ཆར། དུག་ཤོག་ལ་དུག་ཁྲག་གི་སྣག་ཚས་སྐྱེར་པ་སོགས་དྲག་ཤིང་ལ་བཅོས་པའི་སྨྱུ་གུས་རྣལ་འབྱོར་པ་ལྷའི་གསལ་སྣང་ང་རྒྱལ་བརྟན་པོས་ཁྲོ་ཞིང་གཏུམ་པའི་སེམས་ཀྱིས་བྲི། བྲི་གཞི་བྲི་རྫས་འཆིང་ཐག་སོགས་གནན་ཆས་དང་འབྲེལ་པ་ཐམས་ཅད་ལ་རང་གི་ཁ་རླངས་དྲི་མ་གཏན་ནས་མ་ཤོར་བར་ལག་པ་བཀྲུ་ཞིང་ཕྱི། ཁ་རས་རྒྱག་པ་སོགས་དང་ལུས་ཀྱི་གྲིབ་མའང་མ་ཕོག་པ་དགོས། འབྲི་བྱ་ཡི་དམ་སོ་སོའི་ལས་ཚོགས་ལས་འབྱུང་བ་ལྟར་དགོས་མོད་ཀྱི་འདིར་སྤྱི་ཙམ་དུ། འཁོར་ལོ་རྩིབས་བརྒྱད་ལྟོ་བ་དང་མུ་ཁྱུད་གཅིག་ཅན་བྱས་ལ། ལྟོ་བར་ལིངྒ་མི་གཟུགས་རིད་ཅིང་ཉམས་ཐག་པ་རྐང་ལག་ལྕགས་སྒྲོག་གིས་བསྡམས་པ། སྲི་གནན་དམིགས་བསལ་ལ་སོ་སོའི་མགོ་བརྙན་དུ་བསྒྱུར་བ་དང་། སྲི་ཆུང་བཅུ་གསུམ་ཕྱོགས་གནན་བྱེད་ན་མི་མགོ་ཅན་ཁོ་ནས་འཐུས་པར་བཤད། འགའ་ཞིག་གིས་མགོ་བརྙན་བཅུ་གསུམ་གཡས་གཡོན་དབུས་གསུམ་བརྩེགས་མར་བྲིས་པའང་སྣང་། དེའང་བྱང་གཏེར་སྲི་རབས་ལྟར་ན་ཕོ་སྲི་མི་ལུས་སྤྱང་ཀིའི་མགོ་ཅན་དང་། མོ་སྲི་མི་ལུས་རྔ་མོང་མགོ་ཅན། ཆུང་སྲི་མི་ལུས་སྲེ་མོང་མགོ་ཅན། བདུད་སྲི་ཁྱུང་མགོ་ཅན། བཙན་སྲི་འུག་མགོ་ཅན། རྒྱལ་སྲི་བྱ་ཕོའི་མགོ་ཅན། དམ་སྲི་ཕག་མགོ །ཀླུ་སྲི་སྦྲུལ་མགོ །དགྲ་སྲི་གཡག་མགོ །གྲི་སྲི་ཤ་བའི་མགོ །རྒན་སྲི་ཝ་མགོ །སྐྱེས་པའི་བྱེས་སྲི་རྟ་མགོ །གོད་སྲི་ར་མགོ་ཅན་དེ་བཅུ་གསུམ་དུ་བཤད། གོང་མ་རྣམས་ཀྱིས་མན་ངག་ལས་འབྱུང་བའི་ཕྱག་ལེན་ལྟར་ན། ཕོ་སྲི་གཡག་གི་མགོ །མོ་སྲི་ཁྱི་མོ་ནག་མོ། དགྲ་སྲི་སྤྱང་ཀིའི་མགོ །དུར་སྲི་ཝ།ཆུང་སྲི་ཁྱི་གུ། གོད་སྲི་འཕར་སྤྱང་། ཕུང་སྲི་རྔ་མོང་། ཆུང་སྲི་སྲེ་མོང་། བདུད་སྲི་ཁྱུང་མགོ །བཙན་སྲི་འུག་པ། རྒྱལ་སྲི་བྱ་ཕོ། གྲི་སྲི་ཤ་མགོ །དམ་སྲི་ཕག །ཀླུ་སྲི་སྦྲུལ། དགྲ་སྲི་གཡག །བྱེས་སྲི་རྟ། གོད་སྲི་སྤྱང་ཀིའམ་འཕར་བ་གང་རིགས་ཀྱི་མགོ་བརྙན་དུ་བསྒྱུར་ནས་བྲི། སྙིང་ཁར་ཛ་ཁ་སྤྲོད་བར་དུ་ཏྲི་བྲི། དེའི་སྟེང་དུ་ཨེ། གཡོན་དུ་ཧུར། འོག་ཏུ་ཐུམས། གཡས་སུ་ཛཿ ཞེས་པའི་འབྲུ་བཞིས་ཕྱོགས་བཞིར་བསྐོར། དེ་རྒྱབ་ལིངྒའི་མགྲིན་ཕྱོགས་ནས་ཡིག་མགོ་ཕྱིར་ལ་བསྟན་ཏེ། ཨོཾ་སརྦ་ཛཿཏྲི་ནི་ཧཱུྃ་ཛ༔ ན་ཏྲི་སུ་ཏྲི་ནི་ཧཱུྃ་ཛ༔ ཤན་ཏྲི་ནི་ཧཱུྃ་ཛ༔ ཀ་ཏྲི་ནི་དནྟྲི་ནི་ཧཱུྃ་ཛ༔ ཀུཾ་ཀུཾ་ཛཿཛཿཛཿཧཱུྃ༔ སྲི་ངན་གདུག་པ་ཅན་གྱི་བླ་སྲོག་རྣམ་ཤེས་ཁུག་ཛཿཛཿ ཛཿཧཱུྃ་བཾ་ཧོཿ ཞེས་དང་སྤྲོ་ན་བླ་འགུགས་སྔགས་ཀྱང་བྲི། དཔྲལ་བར་ཨེ་ཏྲིག་ནན། མིག་གཉིས་ལ་ལོང་། རྣ་བ་གཉིས་ལ་འོན། སྣ་ལ་ཐིབ། ཁ་ནང་དུ་བདུད་པོ་ང་ལོངས། མགྲིན་པར་བརྗེད། དཔུང་པ་གཡས་གཡོན་ལ་ཛཿཧཱུྃ། པུས་མོ་གཡས་གཡོན་ལ་བཾ་ཧོཿ ཉྭ་ལྡིར་བཞིར་མཱ་ར་ཡ་རྦད་ཅེས་འབྲུ་བཞིའི་འོག་ཏུ་ཞ་རེ། བརླ་གཡས་གཡོན་དུ། དར་སྲི་གདུག་པ་ཅན་གྱི་བླ་སྲོག་ཤཀྟི་ཐུན་ཛཿ ཞེས་པའི་ཡིག་མགོ་པུས་མོ་ནས་བརྩམ་སྟེ་བྲི། གསང་བར་ཕཊ། རྐང་མཐིལ་གཉིས་སུ་ཡཾ་རེ་བྲི། ལིངྒ་དེའི་ཕྱི་རོལ་དུ་དྲག་འཁོར་རྩིབས་བརྒྱད་ལ། སཏྭཾ་ བྷ་ ཡ་ མཱ་ ར་ ཡ་ ནན་ ནན། ཞེས་ཡིག་འབྲུ་བརྒྱད་མགོ་ཕྱིར་བསྟན། རྩིབས་མཆན་བརྒྱད་ལ། ཡ་ བརྒྱད་མགོ་ནང་བསྟན། དེ་རྒྱབ་མུ་ཁྱུད་ལ་ཡིག་མགོ་ཕྱིར་བསྟན་གྱིས་གཞུང་གསལ་སྲི་སྔགས་ལ་དམོད་བྱང་བཏགས་པའམ། ཟབ་གནད་བྱེད་ན་འདི་ལྟར། ལོ་སྲི་ལོ་བཅུ་གཉིས་ལ་འཁོར་བ་ཐམས་ཅད་མཱ་ར་ཡ་ཆིངས་བྲུབས་ནན། ཟླ་སྲི་བཅུ་གཉིས་ཟླ་བར་བབས་པ་ཐམས་ཅད་མཱ་ར་ཡ་ཆིངས་བྲུབས་ནན། ཞག་སྲི་སུམ་ཅུའི་ཞག་ཏུ་འགྱུ་བ་ཐམས་ཅད་མཱ་ར་ཡ་ཆིངས་བྲུབས་ནན། དུས་སྲི་དྲུག་ཅུའི་སྲང་དུ་སྡིགས་པ་ཐམས་ཅད་མཱ་ར་ཡ་ཆིངས་བྲུབས་ནན། དམ་སྲི་སྣང་སྲིད་འབྱུང་བ་དཀྲུགས་པ་ཐམས་ཅད་མཱ་ར་ཡ་ཆིངས་བྲུབས་ནན། འགོང་སྲི་བསྟན་སེལ་ཕུགས་སུ་ཞུགས་པ་ཐམས་ཅད་མཱ་ར་ཡ་ཆིངས་བྲུབས་ནན། ཀེག་སྲི་སྤར་སྨེ་དུར་དུ་ཚུད་པ་ཐམས་ཅད་མཱ་ར་ཡ་ཆིངས་བྲུབས་ནན། བྱད་སྲི་སྡེ་བརྒྱད་ཟ་ཁ་ཟུག་པ་ཐམས་ཅད་མཱ་ར་ཡ་ཆིངས་བྲུབས་ནན། ཡོད་སྲི་སྟོང་སྡེའི་མི་ཁ་ཟུག་པ་ཐམས་ཅད་མཱ་ར་ཡ་ཆིངས་བྲུབས་ནན། མེད་སྲི་ལྟོག་འགོང་སྲིས་ལ་རྐུ་བ་ཐམས་ཅད་མཱ་ར་ཡ་ཆིངས་བྲུབས་ནན། བགེགས་སྲི་ཅི་བྱེད་བར་དུ་གཅོད་པ་ཐམས་ཅད་མཱ་ར་ཡ་ཆིངས་བྲུབས་ནན། གནོད་སྲི་འཚེ་བའི་བདུད་རིགས་ཐམས་ཅད་མཱ་ར་ཡ་ཆིངས་བྲུབས་ནན། དམིགས་བསལ་སྲི་གང་ཡིན་གྱི་མིང་དཔེར་ན་དགྲ་དུར་ཕུང་གསུམ་ལ། དགྲ་སྲི་ཕྱོགས་བཞི་མཚམས་ནས་ལྡངས་པ་ཐམས་ཅད་མཱ་ར་ཡ་ཆིངས་བྲུབས་ནན། དུར་སྲི་གཤིན་ཡུལ་འོག་ནས་དོན་པ་ཐམས་ཅད་མཱ་ར་ཡ་ཆིངས་བྲུབས་ནན། ཕུང་སྲི་སྒོ་བཞིའི་ཟུར་ནས་ལྡངས་པ་ཐམས་ཅད་མཱ་ར་ཡ་ཆིངས་བྲུབས་ནན། མདོར་ན་བར་དུ་གཅོད་པའི་སྲི་ངན་ཐམས་ཅད་མཱ་ར་ཡ་རྦད་ཐུཾ། དྷ་ར་ཡ་དྷ་ར་ཡ་ནན། མཱ་ར་ཡ་མཱ་ར་ཡ་ནན། ཡ་མ་དམ་སྲི་ཀཱ་ཡ་ཝཱ་ཀ་ཙིཏྟ་སཏྭཾ་བྷ་ཡ་ནན། ཅེས་དང་ཛ་ཁྲམ་ཉེར་གཅིག་གིས་བསྐོར་རོ།། ༈ །།ཕུར་པ་ལ་དམིགས་བསལ་གསད་པ་སྲོག་གི་སྤུ་གྲིའི་རཱུ་པ་གལ་ཆེ་བས། འཁོར་ལོ་མུ་ཁྱུད་གསུམ་བསྐོར་བའི་གཉིས་པར་རྩིབས་དྲུག་ལ་དགྲ་བགེགས་ཀྱི་གཟུགས་ཚང་བར་བྲི་སྟེ། ཤར་རྩིབས་ལ་མགོ །ཤར་ལྷོ་ལག་པ་གཡོན། ལྷོ་ནུབ་རྐང་པ་གཡོན། ནུབ་ཏུ་མཚན་མ། ནུབ་བྱང་དུ་རྐང་པ་གཡས། བྱང་ཤར་དུ་ལག་པ་གཡས་རྣམས་རྩིབས་ནང་དུ་ཚུད་པར་བྱ། མགོ་བརྙན་བསྒྱུར་ཚུལ་གོང་བཤད་ལྟར་བྱས་པའི་མགོ་ལ། ཨོཾ་བཛྲ་ཀཱི་ལི་ཀཱི་ལ་ཡ༔ སྙིང་ཁྲག་ཤད་ཛ༔ ཨ་ཙིཏྟ་ཨ་པ་ར་ཙིཏྟ༔ ལག་གཡས་ལ། མ་རཀྨོ་ཡཀྨོ༔ ཀཱ་ལ་རུ་པ་སྙིང་རྩ་ལ་ཡཾ་ཡཾ་ཐིབས་ཐིབས༔ ལག་གཡོན་ལ། ཙིཏྟ་སྲོག་ལ་དུང་དུང༔ སྲོག་ལ་ཡཾ་ཡཾ༔ ཛ་ཡེ་བི་ཛ་ཡེ༔ མྱགས་མྱགས་སོད་སོད༔ ཙཀྲ་སེ་ན་གཏུབས༔ རྐང་པ་གཡས་ལ། སྙིང་ལ་ཕྲིལ་ཕྲིལ་སྲོག་ལ་ཆུམ་ཆུམ་ཀ་ཏཾ་ཀ་ཏེ་སྙིང་རྩ་ལ་ཡཾ་ཡཾ༔ སྙིང་ཁ་རག་དུན་ཏྲི༔ རྐང་པ་གཡོན་ལ། མ་མ་པཱ་ཤཾ་ཀུ་རུ་དྷ་ཏི་མ་མ་ཀརྨ་ཨི་ནན༔ ཤི་གྷྲཾ་མ་ཏང་གཉའ་ཀ་ར་ཡེ་མ་ར་ས་ནེ་པྲ་མར་དྷ་ན་ཡེ་ཧཱུྃ་ཕཊ༔ ཡན་ལག་བཞི་ལ། ཛཿཧཱུྃ་བཾ་ཧོཿ སྙིང་གར་ཛཿཁ་སྤྲོད་ཀྱི་བར་དུ་ཏྲི། སྟེང་དུ་ནན། འོག་ཏུ་ཁུག །གསང་གནས་སུ་ཕཊ། རྐང་མཐིལ་གཉིས་ལ་ཡཾ། རྣ་བར་འོན། མིག་ལ་ལོང་། སྣ་ལ་ཞོམ། ཁ་ལ་དུང་དུང་བྱ་བ་བྲི། མུ་ཁྱུད་དང་པོའི་སྙིང་གའི་ཏྲིའི་སྟེང་ཐད་ནས་བརྩམ་སྟེ། མ་རཀྨོ་ཡཀྨོ་ཀཱ་ལ་རཱུ་པ༔ དམ་སྲི་ཛཿཛཿ སྙིང་རྩ་ལ་ཡཾ་ཡཾ༔ དམ་སྲི་ཛ་ཛཿ སྲོག་རྩ་ལ་ཡཾ་ཡཾ༔ སྙིང་རྩ་ལ་ཕྲིལ་ཕྲིལ༔ དམ་སྲི་ཛ་ཛཿ སྲོག་ལ་ཆུམ་ཆུམ༔ ཙིཏྟ་སྲོག་ལ་དུང་དུང༔ སྙིང་ཁྲག་ཤད་ཛ༔ དམ་སྲི་ཛ་ཛཿ ཐུཾ་རི་ལི་ལི༔ སྙིང་རྩེག་རྩེག༔ འུར་འུར༔ ཤིག་ཤིག༔ འགུལ་འགུལ༔ མྱགས་མྱགས༔ དམ་སྲི་ཛ་ཛཿ སོད་སོད་དྷ་དྷི་མ་མ་ཀརྨ༔ ཤྲཱི་གྷྲཾ་ཀ་ར་ཡེ༔ མ་ར་ས་ནི༔ པྲ་མར་དྷ་ན་ཡེ་ཧཱུྃ༔ དམ་སྲི་ཛ་ཛཿཁུག །ཅེས་པ་འགུགས་སྔགས་དང་། ཚུད་ན་དེའི་མཇུག་ཏུ་སྦྲེལ་ལ། ཨོཾ་སརྦ་ཛཿཏྲི་ནི་ཧཱུྃ་ཛ༔ ན་ཏྲི་སུ་ཏྲི་ནི་ཧཱུྃ་ཛ༔ ཤན་ཏྲི་ནི་ཧཱུྃ་ཛ༔ ཀ་ཏྲི་ནི་དནྟྲི་ནི་ཧཱུྃ་ཛ༔ ཀུཾ་ཀུཾ་ཛཿཛཿཛཿཧཱུྃ༔ སྲི་ངན་གདུག་པ་ཅན་གྱི་བླ་སྲོག་རྣམ་ཤེས་ཁུག་ཛཿཛཿ ཛཿཧཱུྃ་བཾ་ཧོཿ བླ་འགུགས་སྔགས། དགྲ་བོའི་བླ་ཤ་རེ་མ་ཏི་འགྲིམ་འགྲིམ། ཤ་མ་རུ་ཏི་ཐུཾ་ཐུཾ། མྱོགས་མྱོགས། ཡེད་ཡེད། ཤ་མ་རུ་ཏི་ཁུག་ལིང་། མྱོགས་ལིང་། ཤག་ལིང་། ཐུམས་ཛཿ ཙ་མུནྟྲི་ཛཿཧཱུྃ་བཾ་ཧོཿ ཞེས་ཀྱང་བྲི། མ་ཚུད་ན་གོང་འོག་སྔགས་ཚན་གཉིས་གང་རུང་གཅིག་བྲིི། མུ་ཁྱུད་ཕྱི་མ་གསུམ་པར། མ་རཀྨོ་ཡཀྨོ་ཀཱ་ལ་རཱུ་པ༔ དམ་སྲི་སཏྭམྦྷ་ཡ་ནནཿ སྙིང་རྩ་ལ་ཡཾ་ཡཾ༔ དམ་སྲི་སཏྭམྦྷ་ཡ་ནནཿ སྲོག་ལ་ཡཾ་ཡཾ༔ སྙིང་རྩ་ལ་ཕྲིལ་ཕྲིལ༔ དམ་སྲི་སཏྭམྦྷ་ཡ་ནནཿ སྲོག་ལ་ཆུཾ་ཆུཾ༔ ཙིཏྟ་སྲོག་ལ་དུང་དུང༔ སྙིང་ཁྲག་ཤད་ཛ༔ དམ་སྲི་སཏྭམྦྷ་ཡ་ནནཿ ཐུཾ་རི་ལི་ལི༔ སྙིང་རྩེག་རྩེག༔ འུར་འུར༔ ཤིག་ཤིག༔ གུལ་གུལ༔ མྱགས་མྱགས༔ དམ་སྲི་སཏྭམྦྷ་ཡ་ནནཿ སོད་སོད་དྷཱ་ཏི་མ་མ་ཀརྨ༔ ཤྲཱི་གྷྲཾ་ཀ་ར་ཡེ༔ མཱ་ར་ས་ནི༔ པྲ་མརྡྷ་ན་ཡེ་ཧཱུྃ༔ དམ་སྲི་སཏྭམྦྷ་ཡ་ནནཿ ཞེས་བྲི། དེའི་ཕྱི་མར་ཛ་ཁྲམ་གྱིས་བསྐོར། དེ་ལྟར་བྲིས་གྲུབ་ནས་ཆུ་ཟན་གཙང་མས་ཤོག་གུའི་ཕྱི་ནང་ཐམས་ཅད་ཕྱི། སྣོད་གཙང་ཆུས་བཀང་བར་ལིང་ག་ལན་གཅིག་བཤན་ནས་རླུང་ལ་ཕྱར་ཏེ་སྐམ་ནས་ཐོག་མར་རང་གྲིབ་སྦྱོངས། དེ་ནས་འབྱུང་བཞིའི་ལིང་ཁྲུས་རྒྱས་པ་གཤེད་སྐོར་སོགས་ནས་འབྱུང་བ་ལྟར་གྲུབ་ན་ལེགས། མདོར་བསྡུས། བཾ་ཧོ་ཤུདྡྷེ་ཤུདྡྷེ་སྭཱ་ཧཱ། ཆུ་གཏོར། རཾ་ཧོ་ཤུདྡྷེ་ཤུདྡྷེ་སྭཱ་ཧཱ། དུག་ཤིང་གི་མེས་བདུག །ཡཾ་ཧོ་ཤུདྡྷེ་ཤུདྡྷེ་སྭཱ་ཧཱ། རླུང་ལ་གཡུག །ལཾ་ཧོ་ཤུདྡྷེ་ཤུདྡྷེ་སྭཱ་ཧཱ། སས་བྲབ། ཨེ་ཧོ་ཤུདྡྷེ་ཤུདྡྷེ་སྭཱ་ཧཱ། ནམ་མཁར་གཡུགས། དམིགས་པ་ནི་དྲི་མ་རྣམས་རཾ་ལས་མེ་སྤྲོས་བསྲེགས། ཡཾ་ལས་རླུང་གིས་གཏོར། བཾ་ལས་ཆུས་བཀྲུས། ལཾ་ལས་སས་སྦྱངས། ཨེ་ལས་ནམ་མཁའ་སྟོང་པའི་དབྱིངས་སུ་ཡལ་ནས་མེད་པར་བསམ། མནོལ་ཕབ་པའི་རྫས་སོགས་བདུག་ལ་དུད་པ་རང་ལ་མ་ཕོག་པར་བྱའོ། ༈ །གཤོམ་བཀོད་ནི། ཡི་དམ་གང་ཡིན་གྱི་སྐུ་རྟེན་སོགས་བཀྲམ་པའི་མདུན་དུ་བཀའ་བརྒྱད་སྤྱི་སྒོས་སྒྲུབ་གཞུང་གང་ལ་བསྟེན་པ་དེའི་གཏོར་མ་ཕྱི་ནང་གསང་མཆོད་ཚོགས་ཀྱི་ཡོ་བྱད་རྣམས་མཐོང་བརྒྱུད་ལྟར་བཤམ། དེའི་མདུན་ནམ་གཡོན་ཕྱོགས་སུ་ཕུང་ཤུལ་དང་དུར་ཁྲོད་ཀྱི་ས་ལ་སྟེགས་བུ་གྲུ་བཞི་མདའ་གང་བའི་དབུས་སུ་ཧོམ་ཁུང་གྲུ་གསུམ་ཁ་ཁྱེར་གསུམ་ལྡན་ནང་དུག་ཁྲག་གིས་དམར་པོ་དང་ཕྱི་རོ་སོལ་གྱིས་ནག་པོར་བྱུགས་པ་ལོགས་མདུན་ལ་བསྟན་པའི་ནང་དུ་ལིངྒའི་མགོ་རང་ལ་བསྟན་ཏེ་བཀོད། སེར་སྐྱེར་འོམ་བུའི་རྩང་དམར་ནག་སྤེལ་བ་སྲིན་མོ་འགྲོས་ཀྱི་ཁ་ཁྱེར་རམ་ཕྱི་ནས་བཙུགས། རོ་གཡམ་གྱི་ཁ་གཅོད་དམ་པོ་ལ་ཐུན་ཁུང་ཡོད་པར་བྱ། གཡས་སུ་མདའ། གཡོན་དུ་མདུང་། རྒྱབ་ཏུ་ཐོ་བ་སོགས་མཚོན་ཆ་སོ་ནང་བསྟན་ཉལ་སྟབས་ཀྱིས་གཡས་བསྐོར་གྱིས་བཤམས། དེ་ཙམ་སྤྲོས་པས་མ་ལྕོགས་ན་དུར་རྡོ་གསུམ་གྱི་ཁར་ལྕགས་སྣོད་དྲི་མ་མེད་པར་ལིང་ག་བཀོད་ལ་ཁེབས་རས་ནག་བཀབ་ཀྱང་རུང་ཞིང་། གྲུ་གསུམ་ལྕགས་སྣོད་གང་ཡིན་ཀྱང་མཐའ་སྐོར་དུ། ར་ཁྱི་ཕག་གསུམ་གྱི་གཟུགས། སྔོན་དུ་སྲི་ཤ་ར་ཤ་ལག་པ་ལྟ་བུ། སྲི་ཟན་རྫ་ཕོར་ལྟ་བུའི་སྣོད་དུ་རམ་ཕྱེ་སྦང་ཕྱེ་གོ་ཐལ་གསུམ་བསྲེས་པའི་འབྲང་རྒྱས་མཐེབ་ཀྱུའི་གཟུགས་སམ་ཆངས་བུ། སྲི་ཆང་ཆང་སྐྱུར་དང་བ་ར་རྟའི་འོ་མ་གོ་ཁའི་ཐལ་སྐྱོ་དང་སྦྱར་བ། སྲི་ཡོས་ཡོས་ཚིག་ནག་པོ། །ར་སོག་ལ་ཏྲི་ཡ་བྲིས་པ། རྒྱབ་ཏུ་མགལ་པ་ཁ་ནག་རྣམས་བཀོད། གནན་ཐོད་ཕོ་སྲི་ལ་གཡག་རོག་པོའི་ཐོད་པ། མོ་སྲི་ཁྱི་མོ་ནག་མོའི་ཐོད་པ། ཆུང་སྲི་སྲེ་མོང་གི་ཐོད་པའམ་ཡང་ན་ཁྱི་གུ་ཕག་གུ་མིག་མ་བྱེ་བའི་ཐོད་པ། དུར་སྲི་ཝའི་ཐོད་པའམ་ཡང་ན་ཕྱི་བ་གྲུམ་ཐོད་ཀྱང་རུང་། བཙན་སྲི་ཉ་མོ་སྲམ་དང་དུང་དཀར་གང་རིགས་ཀྱི་ཐོད་པ། དགྲ་སྲི་སྤྱང་ཀིའི་ཐོད་པ། དམ་སྲི་ཁྱི་ར་ཕག་གསུམ་ཐོད་པ་གང་རྙེད། ཀླུ་སྲིར་ཁྱུང་གི་ཐོད་པ་གསུངས་ཀྱང་མི་འཛོམ་པས་འོལ་བའི་ཐོད་པ། གྲི་སྲིར་དགྲ་སྲི་གྲི་བོ་མཛེ་ཅན་གང་རིགས་ཐོད་པ། གོད་སྲི་འཕར་སྤྱང་གི་ཐོད་པ། ལྷ་སྲི་ཁྱུང་རྒོད་གླག་གསུམ་གྱི་ཐོད་པ། ཕུང་སྲི་རྔ་མོང་གི་ཐོད་པར་གནོན་དགོས། ཡང་ན་རྒྱལ་པོའི་ཕུང་སྲི་མོན་ཧོར་བོད་གསུམ་ཐོད་པར་གནན་ནོ། །བློན་པོའི་ཕུང་སྲི་སྤྲེའུ་ནེ་ཙོ་རི་ཝཾ་གི་ཐོད་པར། ཡུལ་མིའི་ཕུང་སྲི་མཛོ་རྟོལ་སྤྲེའུའི་ཐོད་པ། དགྲ་སྲི་གཡག་དང་རྟ་ཐོད། དམེ་སྲི་འཕར་སྤྱང་བྱི་ཐོད། སྒོ་སྲི་ཕ་ཁུ་སྲི་ཅན་དུ་ངོས་འཛིན་ཡང་ཐོད་པ་གསལ་ཁ་མེད་པས་ཁྱི་ཐོད། མ་བུ་བྱུར་ཡུགས་ཀྱི་སྲི་ཁྱི་ཕག་རྔ་མོང་གི་ཐོད་པ། ཆུང་སྲི་ཁྱི་གུ་ཕག་གུ་བྱི་ལ་སྲེ་མོང་གི་ཐོད་པ། དུར་སྲི་ཝ་དང་གྲུམ་པ་དུར་བྱའི་ཐོད་པ། རྣལ་འབྱོར་པའི་སྲི་ར་ཁྱི་ཕག་གསུམ་དང་རབས་ཆད་ཐོད་པ།
གོད་སྲི་སྤྲེའུ་ར་ལུག་བེའུའི་ཐོད་པ། གཡལ་མོའི་གོད་སྲི་འཕར་བ་རྔ་མོང་གསའ་ཐོད། སྟང་ཕོའི་སྲི་འཕར་བའི་ཐོད་པར་གནོན་དགོས་པ་འདི་བཅུ་གསུམ་པོ་འདི་བྱང་གཏེར་ཕུར་པ་ལས་བཤད་པས་དེ་ལྟར་ངེས་ནས་རྩོལ་བས་བསྒྲུབ། མེད་ཐབས་མེད་པའི་ཐོད་པ་གསུམ་ནི་ར་ཁྱི་ཕག་གསུམ་མགོ་ཡིན་པས། གཞུང་ལྟར་མ་འཛོམ་ན་ཀུན་ལ་སྤྱི་འགྲོ་ཁྱི་ཐོད་ཁོ་ནས་བྱ་བའི་རྒྱུན་སྣང་། སྲི་གནན་ཐོད་པའི་རིགས་ལ་གོང་དུ་ལིང་གའི་སྙིང་ཁར་བཀོད་པའི་སྔགས། ཨོཾ་སརྦ་ཛ་ཏྲི་སོགས་ཐོད་པའི་དཔྲལ་བ་ནས་ཕྱིར་ལ་མདུང་ཚུགས་སུ་བྲི། དཔྲལ་བར་རྒན་པའི་རྒན་སྲི་ནན། གཞོན་པའི་གཞོན་སྲི་ནན། འགྲམ་པ་གཡས་ལ་ཕོའི་ཕོ་སྲི་ནན། གཡོན་ན་མོ་ཡི་མོ་སྲི་ནན། ཅེས་དུག་ཁྲག་གིས་བྲིས་ལ་སྐུད་པ་སྔོ་དམར་གྱིས་བཅིངས་ནས་སྒྲུབ་པའི་ཚེ་བྲུབ་ཁུང་དུ་ལིངྒ་དང་མཉམ་དུ་བཞག་དགོས་པར་གསུངས་ཀྱང་མ་ཤོང་ན་ཧོམ་ཁུང་རྩ་བར་བཞག །དེ་སྟེང་ཁྲིའུའི་ཁར་ཡི་དམ་ལྷ་གཞུང་སོ་སོའི་ཟློག་གཏོར་དྲག་རྒྱན་དར་གདུགས་སྐུ་ཙཀ་སོགས་ཀྱིས་སྤྲས་པ་བཞག་པའི་གཤམ་ནས་ཕུང་རེའམ་སྣམ་རས་ནག་པོའི་གུར་ཡོལ་སྦྲེལ་ལ་བྲུབ་ཁུང་སོགས་ཀྱིས་བཅས་རྣམས་ལ་ཉི་ཟེར་དང་མར་མེའི་མདངས་བདུད་རྩིའི་ཟེག་མ་སོགས་མི་ཕོག་པར་བྱ། ཟློག་གཏོར་བཀོད་པ་འདི་པད་ཕྲིན་ནས་དཔྱད་གཞིར་གསུངས་པ་ལྟར་ཡོད་མེད་གང་བྱས་ཆོག་ཀྱང་གཤེད་སྐོར་གྱི་ཕྱག་ལེན་ལྟར་བྱས་པའོ། །གནན་པའི་སྐབས་སུ་དགོས་པའི་རྫས། ལན་ཚྭ། བ་ཚྭ། བུལ་ཏོག །གནན་ཐོད་དྲིལ་ཆས་ཕུང་རེའམ་ཡུགས་སའི་ཤ་གོས། ཚོན་སྐུད་སྣ་ལྔ། རོ་གཡམ་རྡོ་རྗེ་རྒྱ་གྲམ་བྲིས་པ། རང་འཐག་གི་ཡ་ཁེབས་ལ་རི་རབ་གླིང་བཞི་བྲིས་པ་རྣམས་བཤམས། ཐུན་རྫས། ཟངས་རག་མཁར་སྒོང་ཕྱེ་མ། དུར་རྡོ། རི་གཟར་གྱི་རྦབ་རྡོ། མི་བསད་པའི་རྡོ། ཡུངས་དཀར་ནག །སྐེ་ཚེ། ཤང་ཚེ། དུག་རིགས། མཚེ། གཅན་གཟན་གྱི་མཆེ་སྡེར་སོགས་སྐམ་ཐུན་ཕོན་ཆེ་བ་བསགས། གཟུགས་གཞུག་སྐབས་བདུག་རྫས། ར་ཤ་ར་ཚིལ། མི་རྐང་རྟ་རྐང་ལྕི་བ་སེར་ཁ་སོགས་འོག་ཏུ་དགོས་པའི་ཡོ་བྱད་རྣམས་འདུ་བྱའོ།། ༈ །།གཉིས་པ་དངོས་གཞི་དྲག་པོའི་རྫོང་དུ་གཞུག་པའི་ཐོག་མར་ཡི་དམ་གང་ཡིན་གྱི་ཕྲིན་ལས་གཏང་། བདག་བསྐྱེད་དང་གཏོར་མ་ཚིག་གཅིག་གིས་མཉམ་དུ་བསྒྲུབ་ནས་བཟླས་པ། སྲུང་མའི་གཏོར་འབུལ། ཚོགས་སྐོང་ལྷག་མའི་རྗེས་བར་དུ་གཏང་། དེ་ནས་ལྷ་གཞུང་སོ་སོའི་ཡི་དམ་དང་ཕོ་ཉ་སྒོས་བསྐུལ་རྣམས་གཏང་། གསེར་སྐྱེམས་བཤམ། འབུལ་ཚིག་སོ་སོ་ལས་འབྱུང་བ་ལྟར་བྱ། དམིགས་བསལ་མེད་ན་སྤྱི་འགྲོ། རིག་འཛིན་རྩ་བརྒྱུད་སོགས་སམ། རཾ་ཡཾ་ཁཾ། གསེར་སྐྱེམས་ཟག་པ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོཿཧྲཱིཿས་བྱིན་བརླབས་ལ། ཧཱུྃ། བྱིན་རླབས་མཆོག་སྩོལ་རྩ་བརྒྱུད་བླ་མ་དང་། །ཡི་དམ་ཞི་ཁྲོ་སྒྲུབ་པ་བཀའ་བརྒྱད་ལྷ། །སངས་རྒྱས་བྱང་སེམས་དཔའ་བོ་མཁའ་འགྲོ་ལ། །གསེར་སྐྱེམས་མཆོད་པ་འབུལ་ལོ་ཕྲིན་ལས་མཛོད། །མཐུ་སྟོབས་དབང་ཕྱུག་དཔལ་མགོན་ལྕམ་དྲལ་དང་། །དྲེགས་པའི་སྡེ་དཔོན་ཆེན་པོ་སུམ་ཅུ་སོགས། །ཡེ་ཤེས་ལས་ལས་གྲུབ་པའི་དམ་ཅན་ལ། །གསེར་སྐྱེམས་མཆོད་པ་འབུལ་ལོ་ཕྲིན་ལས་མཛོད། །ཕྱི་ནང་གསང་བ་གབ་སྦས་བསྟན་པ་སྐྱོང་། །དྲེགས་པ་སྡེ་བརྒྱད་ཡུལ་ལྷ་གཞི་བདག་སོགས། །སྲིད་གསུམ་འབྱུང་པོ་མཐུ་རྩལ་ཅན་རྣམས་ལ། །གསེར་སྐྱེམས་མཆོད་པ་འབུལ་ལོ་ཕྲིན་ལས་མཛོད། །ཅེས་འབུལ། མཁྱེན་གསོལ་ནི། ཧཱུྃ། མཁྱེན་ཅིག་དགོངས་ཤིག་དུས་གསུམ་བདེ་གཤེགས་རྣམས། །གདོད་མའི་མགོན་པོ་ཀུན་ཏུ་བཟང་ནས་བཟུང་། །ཚིགས་གསུམ་བླ་མ་མ་ལུས་སྙན་གསོན་ཅིག །བདག་ནི་རྩེ་གཅིག་དད་པའི་སེམས་ཀྱིས་ཀྱང་། །འཕགས་པ་མཆོད་ཅིང་འགྲོ་དོན་བགྱིད་སྙམ་པ། །དམ་ཉམས་དགྲ་བོ་འདི་ཡིས་མ་སྟེར་རོ། །མ་གནོང་ཡེ་ཤེས་ལྷ་ལ་མཁྱེན་པར་གསོལ། །ཞི་བ་རྡོར་དབྱིངས་ཁྲག་འཐུང་ལྔ་བཅུ་སོགས། །ཡི་དམ་ལྷ་ཚོགས་མ་ལུས་སྙན་གསོན་ཅིག །བདག་ནི་བསྐྱེད་རྫོགས་ཟབ་མོའི་ངང་ཉིད་ལས། །བསྙེན་སྒྲུབ་མཐར་དབྱུང་ལས་བཞི་སྤྱོད་སྙམ་པ། །ལས་ངན་དགྲ་བོ་འདི་ཡིས་མ་སྟེར་རོ། །མ་གནོང་ཡེ་ཤེས་ལྷ་ལ་མཁྱེན་པར་གསོལ། །རྡོ་རྗེ་ཕག་མོ་ཡེ་ཤེས་མགོན་པོའི་ཚོགས། །མཁའ་འགྲོ་ཆོས་སྐྱོང་ཚོགས་རྣམས་སྙན་གསོན་ཅིག །བདག་ནི་ཁྱེད་རྣམས་བསྒྲུབ་བསྟེན་མཆོད་པ་དང་། །ཐུགས་དམ་བསྐང་ཞིང་ལས་ལ་བསྐུལ་སྙམ་པ། །དམ་ཉམས་དགྲ་བོ་འདི་ཡིས་མ་སྟེར་རོ། །མ་གནོང་ཡེ་ཤེས་ལྷ་ལ་མཁྱེན་པར་གསོལ། །གཟུ་དཔང་ནི། ཧཱུྃ། འགྲོ་བའི་དཔལ་མགོན་བཅོམ་ལྡན་ཤཱཀྱ་ཐུབ། །སྡིག་ཅན་ལྷ་སྦྱིན་ངན་པས་བརྙས་བཙུགས་སོ། །ཆེ་རྟགས་སྐུ་ལ་ངུར་སྨྲིག་གསོལ་བྱས་ནས། །རྫོགས་པའི་སངས་རྒྱས་ཐོབ་པ་དོན་མ་ཆུང་། །སུ་བདེན་ཀུན་མཁྱེན་མགོན་པོས་དཔང་མཛོད་ཅིག །ཡོངས་ལ་དབང་བསྒྱུར་མངའ་བདག་རྒྱལ་པོ་ལ། །མཐའ་འཁོབ་རྒྱལ་ཕྲན་ངན་པས་བརྙས་བཙུགས་སོ། །ཆེ་རྟགས་དབུ་ལ་དར་ཐོད་རྒྱན་བྱས་ཤིང་། །རྒྱལ་ཁྲིམས་ཚུལ་བཞིན་བསྐྱངས་པ་དོན་མ་ཆུང་། །སུ་བདེན་ཀུན་མཁྱེན་མགོན་པོས་དཔང་མཛོད་ཅིག །ནམ་མཁར་གནས་པའི་བྱ་ཁྱུང་ག་རུ་ཎ། །ལྟས་ངན་སྲིན་བྱ་ངན་པས་བརྙས་བཙུགས་སོ། །ཆེ་རྟགས་དབུ་ལ་ནོར་བུས་བརྒྱན་བྱས་ཤིང་། །འདབ་གཤོག་སྤུ་གྲིས་བལྟམས་པ་དོན་མ་ཆུང་། །སུ་བདེན་ཀུན་མཁྱེན་མགོན་པོས་དཔང་མཛོད་ཅིག །བར་སྣང་གནས་པའི་གཡུ་འབྲུག་སྔོན་མོ་ལ། །ལྟས་ངན་བུང་བ་སེར་པོས་བརྙས་བཙུགས་སོ། །ཆེ་རྟགས་ལྕེ་ལ་གློག་གིས་བརྒྱན་བྱས་ཤིང་། །སྟོང་གསུམ་སྒྲ་ཡིས་བཀང་བ་དོན་མ་ཆུང་། །སུ་བདེན་ཀུན་མཁྱེན་མགོན་པོས་དཔང་མཛོད་ཅིག །གངས་ལ་གནས་པའི་སེང་གེ་དཀར་མོ་ལ། །དུར་ཁྲོད་ཝ་སྐྱ་ངན་པས་བརྙས་བཙུགས་སོ། །ཆེ་རྟགས་དབུ་ལ་གཡུ་རལ་བརྒྱན་བྱས་ཤིང་། །རྩལ་གསུམ་ལུས་ལ་རྫོགས་པ་དོན་མ་ཆུང་། །སུ་བདེན་ཀུན་མཁྱེན་མགོན་པོས་དཔང་མཛོད་ཅིག །རིག་འཛིན་སློབ་དཔོན་པདྨཱ་ཀ་ར་ལ། །མཐའ་འཁོབ་ལྷ་སྲིན་ངན་པས་བརྙས་བཙུགས་སོ། །ཆེ་རྟགས་གསེར་གྱི་རྡོ་རྗེ་བསྣམས་བྱས་ནས། །སྒྲུབ་པའི་རིག་འཛིན་ཐོབ་པ་དོན་མ་ཆུང་། །སུ་བདེན་ཀུན་མཁྱེན་མགོན་པོས་དཔང་མཛོད་ཅིག །ཆོས་བཞིན་སྤྱོད་པའི་རྣལ་འབྱོར་བདག་ཅག་ལ། །ལས་ངན་འགྲོ་བ་རྣམས་ཀྱིས་བརྙས་བཙུགས་སོ། །ཆེ་རྟགས་བསྙེན་སྒྲུབ་རྣམ་བཞི་མཐར་ཕྱིན་ཅིང་། །རིམ་གཉིས་ཟབ་མོ་བསྒོམས་པ་དོན་མ་ཆུང་། །སུ་བདེན་ཀུན་མཁྱེན་མགོན་པོས་དཔང་མཛོད་ཅིག །ཅེས་གསོལ་ནས། དང་པོ་སྔོན་གྱི་བྱུང་ཚུལ་སྲི་རབས་གྱེར་བ་ནི། ཀྱཻ༔ སྲི་ཡུལ་གླིང་དགུ་བྱ་བ་ན༔ སྲི་མཁར་ཐོད་པ་དགུ་བརྩེགས་ན༔ དང་པོ་སྲི་ཡི་མྱེས་པོ་ནི༔ གནམ་སྲི་གལ་དང་གེལ་པ་ཡིན༔ ས་སྲི་ཆ་མ་ཆོ་དགུ་ཡིན༔ དེ་གཉིས་བྱུང་བའི་བྱུང་ཚུལ་ནི༔ ཡ་མ་དམ་སྲི་ཞེས་བྱ་བ༔ སྔོན་ཚེ་དམ་ཚིག་ཉམས་ལས་སྐྱེས༔ སྲི་མོ་མ་དེ་དགུ་ཤོར་དེ༔ སྔོན་ཚེ་ལྟ་བ་ལོག་ལས་སྐྱེས༔ དེ་གཉིས་སྲི་རུ་ལངས་པ་ཡིན༔ ཕ་གནམ་གྱི་བྱ་ནག་གཤོག་ཆག་དང༔ མ་ས་ཡི་བྱི་གཤོག་ཁྲ་མོ་གཉིས༔ དེ་གཉིས་སྲིད་ཅིང་སྤྲུལ་པ་ལས༔ སྲིད་པའི་སྒོ་ང་བཅུ་གསུམ་བྱུང༔ གཅིག་ནི་བརྟོལ་པའི་ནང་ཤེད་ནས༔ མི་ལུས་སྤྱང་ཀིའི་མགོ་ཅན་བྱུང༔ གནས་ས་རི་བོའི་རྩེ་ལ་གནས༔ ཟ་བ་སྐྱེས་པ་ཕོ་ལ་ཟ༔ མིང་ནི་ཕོ་སྲི་རལ་ཅན་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་རྔ་མོང་མགོ་ཅན་བྱུང༔ གནས་ས་རྒྱ་མཚོའི་གཏིང་ན་གནས༔ ཟ་བ་མོ་ཡི་སྲིད་ལ་ཟ༔ མིང་ནི་མོ་སྲི་ཟ་བྱེད་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་སྲེ་མོང་མགོ་ཅན་བྱུང༔ གནས་ས་མལ་གྱི་འོག་ན་གནས༔ ཟ་བ་བྱིས་པ་ཆུང་ལ་ཟ༔ མིང་ནི་ཆུང་སྲི་འཕུང་བྱེད་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་ཁྱུང་གི་མགོ་ཅན་བྱུང༔ གནས་ས་བདུད་རིའི་རྩེ་ལ་གནས༔ ཟ་བ་མོ་ཡི་སྲིད་ལ་ཟ༔ མིང་ནི་བདུད་སྲི་ནག་པོ་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་འུག་པའི་མགོ་ཅན་བྱུང༔ གནས་ས་བཙན་གྱི་རི་ལ་གནས༔ མིང་ནི་བཙན་སྲི་དམར་པོ་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་བྱ་ཕོའི་མགོ་ཅན་བྱུང༔ གནས་ས་ལྷ་ཁང་ནང་ན་གནས༔ མིང་ནི་རྒྱལ་སྲི་དཀར་པོ་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་ཕག་གི་མགོ་ཅན་བྱུང༔ གནས་ས་ལུང་གསུམ་མདོ་ལ་གནས༔ མིང་ནི་དམ་སྲི་ཕུང་བྱེད་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་སྦྲུལ་གྱི་མགོ་ཅན་བྱུང༔ གནས་ས་རྒྱ་མཚོའི་གཏིང་ན་གནས༔ མིང་ནི་ཀླུ་སྲི་སྔོན་པོ་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་གཡག་གི་མགོ་ཅན་བྱུང༔ གནས་ས་དགྲ་བོའི་མཚམས་ན་གནས༔ མིང་ནི་དགྲ་སྲི་དར་མ་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་ཤ་བའི་མགོ་ཅན་བྱུང༔ གནས་ས་མཚོན་གྱི་རྩེ་ན་གནས༔ མིང་ནི་གྲི་སྲི་ངན་པ་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་ཝ་ཡི་མགོ་ཅན་བྱུང༔ གནས་ས་མཆད་པའི་སྟེང་ན་གནས༔ མིང་ནི་རྒན་སྲི་རལ་ཅན་ཟེར༔ གཅིག་ནི་བརྟོལ་པའི་ནང་ཤེད་ནས༔ མི་ལུས་རྟ་ཡི་མགོ་ཅན་བྱུང༔ གནས་ས་རི་དགུའི་རྩེ་ལ་གནས༔ མིང་ནི་སྐྱེས་པའི་བྱེས་སྲི་ཟེར༔ སྐྱེས་པ་བྱེས་སུ་སོང་བའི་ཚེ༔ གཏམ་ངན་ཡུལ་དུ་སླེབ་པ་དང༔ རྟ་ཕོ་བྱེས་སུ་སོང་བའི་ཚེ༔ སྒ་སྟན་ཁྱེར་ནས་འོང་བའི་སྲི༔ གཅིག་ནི་བརྟོལ་པའི་ནང་ཤེད་ནས༔ མི་ལུས་ར་ཡི་མགོ་ཅན་བྱུང༔ གནས་ནི་ར་བའི་ཕུགས་ན་གནས༔ མིང་ནི་གོད་སྲི་བྱན་མོ་ཟེར༔ ཕྱུགས་ལུག་ར་བ་སྟོང་པའི་སྲི༔ དེ་དག་སྲི་ཡི་བྱུང་ཚུལ་ཡིན༔  གཉིས་པ་སྲི་ཡི་གནན་ཚུལ་ནི༔ སློབ་དཔོན་ཆེན་པོ་པདྨ་ཡིས༔ སྲི་ཅན་གནོན་དུ་བྱོན་པའི་ཚེ༔ སྲི་ཅན་འཁོར་དང་བཅས་པ་ཡིས༔ ཟངས་ཞུ་དགུ་ནི་མགོ་ལ་གྱོན༔ སླ་ང་དགུ་ནི་བྲང་ལ་བཀབ༔ འབྲེང་ཞགས་དགུ་ནི་རྐེད་ལ་བཅིངས༔ སཏྭ་གྲི་དགུ་ནི་རྐེད་ལ་བཙུགས༔ ཕྱོགས་རྣམས་ཀུན་ཏུ་ཕྱིན་པ་ལས༔ སློབ་དཔོན་པདྨ་འབྱུང་གནས་དང༔ འགྱུར་མེད་ཐང་ལ་ཐུག་སྟེ་འཕྲད༔ སྲི་ཅན་ནང་ནས་གདོང་དྲག་པའི༔ སྲི་ལྕམ་བྲ་མ་བྱ་བ་དེ༔ སྲི་ཅན་སྤུན་དགུའི་སྲིང་གཅིག་མ༔ དེ་ཡི་མཆིད་ནས་འདི་སྐད་ཟེར༔ སློབ་དཔོན་ཆེན་པོ་ཚུར་གསོན་དང༔ ང་ནི་སྲི་ལྕམ་བྲ་མ་ཡིན༔ མིང་པོ་སྲི་ཅན་སྤུན་དགུ་ཡིན༔ ང་ཡི་ཕ་མ་འཁོར་དང་བཅས༔ སྐྱེ་འགྲོ་ཀུན་གྱི་སྲི་རུ་ཆེ༔ ཁྱོད་ཧབ་ཀྱིས་ཟའམ་ཧུབ་ཀྱིས་འཐུང༔ དེ་སྐད་ཙམ་ཞིག་ཟེར་བ་དང༔ སློབ་དཔོན་ཆེན་པོས་འདི་སྐད་གསུང༔ ང་ནི་ཁྱོད་ཀྱིས་ཐུབ་པའི་གང་ཟག་མིན༔ ལྟ་སྒོམ་སྤྱོད་པའི་འབྲས་བུར་ལྡན༔ སངས་རྒྱས་ཀུན་གྱི་བྱིན་གྱིས་བརླབས༔ ཆོས་སྐྱོང་སྲུང་མ་བྲན་དུ་ཁོལ༔ ཁྱོད་འཁོར་དང་བཅས་པ་ཐམས་ཅད་ཀུན༔ ང་ཡི་འཁོར་གཡོག་བྲན་དུ་བྱ༔ དེ་སྐད་གསུངས་པས་སྲི་མོ་ནི༔ སྐད་ཅིག་ཉིད་ལ་བྲོས་ལ་ཤོར༔ དེ་ནས་སློབ་དཔོན་ཆེན་པོ་ཡིས༔ སྔགས་དང་ཕྱག་རྒྱས་སྲི་ཅན་བཀུག༔ ངག་ཏུ་ཡང་ནི་འདི་སྐད་བརྗོད༔ ཀྱཻ༔ སྲི་ཅན་འཁོར་བཅས་འདིར་ཤོག་ཅིག༔ དེ་རིང་ཙམ་ལས་དགའ་བ་མེད༔ འདི་ན་རིན་ཆེན་གཞལ་ཡས་ཁང༔ མཐོང་བ་ཙམ་གྱིས་སྤྲོ་བ་བསྐྱེད༔ དགའ་ཞིང་བྲོད་པའི་གནས་འདིར་ཤོག༔ སྲི་ཅན་རྒོད་ཅིང་འདུར་ཞིང་ཤོག༔ གླུ་ལེན་བྲོ་བརྡུང་ཡོད་པས་ཤོག༔ རི་རབ་ཙམ་གྱི་ཟས་ཀྱང་ཡོད༔ རྒྱ་མཚོ་ཙམ་གྱི་སྐོམ་ཡང་ཡོད༔ ཤ་བསུར་དུད་པ་བསྣམ་དུ་ཤོག༔ འཇའ་ཚོན་ལུས་ལ་གྱོན་དུ་ཤོག༔ འཕྲུལ་གྱི་མེ་ལོང་བལྟ་རུ་ཤོག༔ སྐྱོ་མ་བལ་སྐྱོ་ལྡག་ཏུ་ཤོག༔ ལྷ་ཡི་གཞལ་ཡས་བལྟ་རུ་ཤོག༔ དུང་ཁང་ནང་དུ་ཉལ་དུ་ཤོག༔ སྲི་ཟན་ཁམ་གསུམ་ཟ་རུ་ཤོག༔ དེ་སྐད་ཙམ་ཞིག་གསུངས་པ་དང༔ ལས་ཀྱི་དབང་གིས་སྲི་ཅན་རྣམས༔ རང་དབང་མེད་པར་མདུན་དུ་བྱུང༔ ཕྱག་རྒྱ་གཉན་པོས་ཟིལ་གྱིས་མནན༔ དུས་དང་གནས་སྐབས་དེ་ཙམ་ན༔ སྲི་མོ་བྱ་བའི་ལས་ངན་དེ༔ གཉིད་དུ་སོང་བའི་རྨི་ལམ་དུ༔ ནམ་གྱི་ཕར་མ་ཚུར་ཕྱེད་ན༔ རྨི་ལམ་མི་ངན་རྨི་ལམ་བཟང༔ རྟ་ནག་གཅིག་ལ་ཞོན་པ་རྨིས༔ ཐང་ནག་གཅིག་ལ་ཕྱིན་པ་རྨིས༔ སྲི་ཟན་ཁམ་གསུམ་ཟོས་པ་རྨིས༔ སྐྱོ་མ་བལ་སྐྱོ་ལྡག་པ་རྨིས༔ དངུལ་དཀར་མེ་ལོང་བལྟ་བ་རྨིས༔ དུང་ཁང་ནང་དུ་ཉལ་བ་རྨིས༔ ལུས་ལ་འཇའ་ཚོན་ཤར་བ་རྨིས༔ གཡས་སུ་ཐོག་གཅིག་བབས་པ་རྨིས༔ གཡོན་དུ་འབྲུག་གཅིག་ལྡིར་བ་རྨིས༔ བར་དུ་གློག་གཅིག་འཁྱུགས་པ་རྨིས༔ གཞལ་ཡས་ཁང་དུ་ཕྱིན་པ་རྨིས༔ སྲི་རྨི་ལམ་མཁན་གྱིས་བཤད་དུ་གསོལ༔ དེ་སྐད་ཙམ་ཞིག་བརྗོད་པ་དང༔ སྲི་རྨི་ལམ་མཁན་གྱིས་ལན་བཏབ་པ༔ སྲི་མོ་ལས་ངན་ཚུར་ཉོན་དང༔ དེ་རིང་ཕན་ཆད་སུ་དང་འཕྲད༔ སྲི་འདུལ་གཅིག་དང་མ་འཕྲད་དམ༔ རྨི་ལམ་མི་བཟང་རྨི་ལམ་ངན༔ གཡས་སུ་ཐོག་གཅིག་བབས་པ་དེ༔ རྡོ་རྗེ་དྲིལ་བུ་དཀྲོལ་བ་ཡིན༔ གཡོན་དུ་འབྲུག་གཅིག་ལྡིར་པ་དེ༔ གསང་བའི་རྔ་ཆུང་ལྡིར་བ་ཡིན༔ བར་དུ་གློག་གཅིག་འཁྱུགས་པ་དེ༔ སློབ་དཔོན་ལྕེ་ནི་གློག་ལྟར་འཁྱུག༔ སྲི་ཟན་ཁམ་གསུམ་ཟོས་པ་དེ༔ སྦང་ཟན་ཁམ་གསུམ་ཟོས་པ་ཡིན༔ སྐྱོ་མ་བལ་སྐྱོ་བལྡགས་པ་དེ༔ ཐལ་སྐྱོ་ནུར་མོ་ལྡག་པ་ཡིན༔ འཕྲུལ་གྱི་མེ་ལོང་བལྟ་བ་དེ༔ ར་སོག་སྐྱ་མོར་བལྟ་བ་ཡིན༔ འཇའ་ཚོན་ལུས་ལ་ཤར་པ་དེ༔ ཚོན་སྐུད་སྣ་ལྔས་བཅིངས་པ་ཡིན༔ རྟ་ནག་གཅིག་ལ་ཞོན་པ་དེ༔ མགལ་པ་ཁ་ནག་ཞོན་པ་ཡིན༔ དུང་ཁང་ནང་དུ་ཉལ་པ་དེ༔ ཁྱི་ཐོད་སྐྱ་མོར་བཅུག་པ་ཡིན༔ གླུ་ལེན་བྲོ་རྡུང་བྱེད་པ་དེ༔ སྔགས་དང་ཕྱག་རྒྱས་བྲོ་བརྡུང་ཡིན༔ སྲི་ཅན་ཕོ་མོ་འགུག་པ་ཡིན༔ དེ་སྐད་ཟེར་བ་ཐོས་པ་དང༔ སྲི་མོ་དམ་སྲི་ལས་ངན་དེ༔ ལ་དགུ་ལུང་དགུ་བརྒལ་ནས་བྲོས༔ སློབ་དཔོན་ཆེན་པོ་པདྨ་ཡིས༔ ཕོ་ཉ་མགྱོགས་བྱེད་བསྐུལ་ནས་ནི༔ དྲག་པོའི་སྟོབས་ཀྱིས་མྱུར་དུ་བཀུག༔ ཐར་ས་མེད་པའི་རྒྱ་གཅིག་བཏབ༔ དེ་ནས་སྲི་མོས་འདི་སྐད་སྨྲས༔ སློབ་དཔོན་ཆེན་པོ་སྙན་གསོན་དང༔ སྲི་ཅན་བྲོས་ཀྱང་འགུགས་པ་དེ༔ དགོས་དོན་ཅི་ཞིག་ཡོད་པ་ཡིན༔ དེ་སྐད་ཙམ་ཞིག་སྨྲས་པ་དང༔ སློབ་དཔོན་ཆེན་པོས་འདི་སྐད་གསུང༔ ཁྱོད་སྲི་ཅན་འཁོར་དང་བཅས་པ་ཡིས༔ འགྲོ་བ་ཀུན་ལ་གནོད་འགལ་བྱས༔ ད་ནི་དམ་སྲི་གནོན་པ་ཡིན༔ སངས་རྒྱས་བསྟན་ལ་གནོད་འགལ་བྱས༔ རྡོ་རྗེ་སློབ་དཔོན་སྐུ་དགྲ་བྱས༔ བསྒྲལ་བའི་ཞིང་བཅུ་ཁྱོད་ལ་ཚང༔ གསད་ཅིང་གནན་པའི་དུས་ལ་བབས༔ དེ་སྐད་ཙམ་ཞིག་གསུངས་པ་དང༔ སྲི་མོས་འདི་སྐད་ལན་བཏབ་བོ༔ ཀྱཻ༔ སློབ་དཔོན་ཆེན་པོ་བདག་ལ་གསོན༔ སྤྱིར་མི་རིགས་སུམ་བརྒྱ་དྲུག་ཅུ་ལ༔ སྲི་ཅན་འཁོར་བཅས་མ་གཏོགས་པའི༔ བགེགས་རིགས་སྟོང་ཕྲག་བརྒྱད་ཅུ་ཡོད༔ ཡང་བགེགས་སུམ་བརྒྱ་དྲུག་ཅུ་ཡོད༔ བྱིས་པའི་གདོན་ཆེན་བཅོ་ལྔ་ཡོད༔ ཚེ་རབས་བགྲངས་པའི་ལྷ་འདྲེ་ཡོད༔ འཕྲལ་ལ་གནོད་པའི་རྐྱེན་བགེགས་ཡོད༔ ལས་ཀྱི་དབང་གིས་གནོད་འགལ་བྱས༔ དེ་དག་སྲི་ཡིས་ལན་པ་མིན༔ བདག་ཅག་སྲི་ཡིས་ལན་པ་མིན༔ དུས་ཀྱི་དབང་གིས་གནོན་འདོད་ན༔ ཐོད་པའི་ཐོད་རབས་བཤད་ཀྱང་འཚལ༔ མི་རིགས་སུམ་བརྒྱ་དྲུག་ཅུ་ལ༔ ཐོད་བསྡུས་སུམ་བརྒྱ་དྲུག་ཅུ་ཡོད༔ དེ་དག་གང་དང་གང་ལ་ཟེར༔ བཙལ་གྱིས་མི་རྙེད་ཐོད་གསུམ་ཡོད༔ མནན་པས་མི་ནོན་ཐོད་གསུམ་ཡོད༔ གནན་དུ་མི་རུང་ཐོད་གསུམ་ཡོད༔ མེད་ཐབས་མེད་པའི་ཐོད་གསུམ་ཡོད༔ གནན་མི་དགོས་པའི་ཐོད་གསུམ་ཡོད༔ མགོ་ལས་མ་བྱུང་ཐོད་གསུམ་ཡོད༔ ཤིང་ལས་མ་བྱུང་མགལ་གསུམ་ཡོད༔ དེ་དག་གང་དང་གང་ལ་ཟེར༔ ལྡིང་གསུམ་ཐོད་པ་གང་ལ་ཟེར༔ འགྲོས་གསུམ་ཐོད་པ་གང་ལ་ཟེར༔ འཛུལ་གསུམ་ཐོད་པ་གང་ལ་ཟེར༔ འཕྱོ་གསུམ་ཐོད་པ་གང་ལ་ཟེར༔ དེ་སྐད་ཙམ་ཞིག་ཟེར་བ་དང༔ སློབ་དཔོན་ཆེན་པོས་འདི་སྐད་གསུངས༔ བཙལ་གྱིས་མི་རྙེད་ཐོད་གསུམ་ནི༔ བྱ་ཁྱུང་ཀ་རུའི་ཐོད་པ་དང༔ སེང་གེ་དཀར་མོའི་ཐོད་པ་དང༔ གཡུ་འབྲུག་སྔོན་མོའི་ཐོད་པ་ཡིན༔ མནན་གྱིས་མི་ནོན་ཐོད་གསུམ་ནི༔ བཙད་པོ་དར་མའི་ཐོད་པ་དང༔ བན་བོན་དར་མའི་ཐོད་པ་དང༔ བྲམ་ཟེ་དར་མའི་ཐོད་པ་ཡིན༔ གནན་དུ་མི་རུང་ཐོད་གསུམ་ནི༔ ཡོངས་ཀྱི་དགེ་བཤེས་ཐོད་པ་དང༔ དགེ་སློང་ཁྲིམས་ལྡན་ཐོད་པ་དང༔ རྣལ་འབྱོར་རྟོགས་ལྡན་ཐོད་པ་ཡིན༔ མེད་ཐབས་མེད་པའི་ཐོད་གསུམ་ནི༔ དུ་རུ་ཕག་གི་ཐོད་པ་དང༔ ཀུ་ཀུ་རཱ་ཙའི་ཐོད་པ་དང༔ ཚེ་ཚེ་ར་ཡི་ཐོད་པ་ཡིན༔ གནན་མི་དགོས་པའི་ཐོད་གསུམ་ནི༔ རྒྱ་མོ་སྣ་རིང་ཐོད་པ་དང༔ ཧོར་མོ་སྤྱི་རིང་ཐོད་པ་དང༔ མོན་མོ་ནག་མོའི་ཐོད་པ་ཡིན༔ མགོ་ལས་མ་བྱུང་ཐོད་གསུམ་ནི༔ ཕྱག་ཚང་ཀུ་བའི་ཐོད་པ་དང༔ བྱ་མོ་ནག་མོའི་སྒོ་ང་དང༔ ཁམ་པ་ས་ལས་གྲུབ་པ་གསུམ༔ ཤིང་ལས་མ་བྱུང་མགལ་གསུམ་ནི༔ ར་རུ་གཉེར་མ་ཅན་དང་གཅིག༔ ལུག་རུ་ཁུག་པ་དེ་དང་གཉིས༔ གཡག་རུ་ལྡིང་བ་དེ་དང་གསུམ༔ ཁྱུང་རྒོད་གླག་གི་ཐོད་པ་གསུམ༔ ལྡིང་གསུམ་ལྡིང་གི་ཐོད་པ་ཡིན༔ ཤ་འགྲོས་རྣ་འགྲོས་རྐྱང་འགྲོས་གསུམ༔ འགྲོས་གསུམ་འགྲོས་ཀྱི་ཐོད་པ་ཡིན༔ ཝ་འཛུལ་ཕྱི་འཛུལ་གྲུམ་འཛུལ་གསུམ༔ འཛུལ་གསུམ་འཛུལ་གྱི་ཐོད་པ་ཡིན༔ ཉ་འཕྱོ་སྲམ་འཕྱོ་དུང་འཕྱོ་གསུམ༔ འཕྱོ་གསུམ་འཕྱོ་ཡི་ཐོད་པ་ཡིན༔ དེ་སྐད་ཙམ་ཞིག་གསུངས་པ་དང༔ ཡང་གཅིག་སྲི་མོས་འདི་སྐད་ཞུས༔ ཀྱཻ༔ སློབ་དཔོན་ཆེན་པོ་ཚུར་གསོན་དང༔ ལྡིང་གསུམ་ལྡིང་གི་ཐོད་པ་ནི༔ དགོས་བྱ་གང་དང་གང་ལ་ཡོད༔ མེད་ཐབས་མེད་པའི་ཐོད་པ་དེ༔ མེད་ཐབས་གང་དང་གང་ལ་མེད༔ ཚྭ་དང་བུལ་ཏོག་བ་ཚྭ་གསུམ༔ དགོས་བྱ་གང་དང་ཅི་ལ་དགོས༔ བལ་ཚོན་སྣ་ལྔ་ཅི་ལ་དགོས༔ བ་ར་རྟ་ཡི་འོ་མ་དེ༔ དགོས་པ་གང་དང་ཅི་ལ་དགོས༔ རོ་གཡམ་རྡོ་རྗེ་རྒྱ་གྲམ་དེ༔ མེད་ཐབས་གང་དང་ཅི་ལ་མེད༔ གུ་གུལ་དུད་པ་ཅི་ལ་དགོས༔ སྐྱེར་པའི་ཚེར་མ་ཅི་ལ་དགོས༔ དེ་སྐད་ཙམ་ཞིག་ཟེར་བ་ལ༔ དེ་ནས་སློབ་དཔོན་འདི་སྐད་གསུངས༔ ལྡིང་གསུམ་ཐོད་པས་ལྷ་སྲི་འདུལ༔ འཕྱོ་གསུམ་ཐོད་པས་བཙན་སྲི་འདུལ༔ འགྲོས་གསུམ་ཐོད་པས་གོད་སྲི་འདུལ༔ འཛུལ་གསུམ་ཐོད་པས་འཐབ་སྲི་འདུལ༔ འཕྱོ་གསུམ་ཐོད་པས་ཆེ་སྲི་འདུལ༔ ར་ཁྱི་ཕག་གསུམ་ཐོད་པ་ནི༔ དམ་སྲི་འདུལ་ན་དགོས་པ་ཡིན༔ སེ་སྐྱེར་འོམ་བུའི་རྩང་རྣོན་དེ༔ དམ་སྲི་གསོད་པའི་མཚོན་ཆ་ཡིན༔ དུག་ཆེན་དུ་བ་བུལ་ཏོག་གསུམ༔ རྫོངས་གསུམ་འདེབས་པའི་རྫས་ཡིན་ནོ༔ བ་ར་རྟ་ཡི་འོ་མ་དེ༔ ཐལ་སྐྱོ་བྱེད་པའི་ཁུ་བ་ཡིན༔ བལ་མཚོན་སྣ་ལྔའི་སྐུད་པ་དེ༔ སྲི་ཅན་འཆིང་བའི་ཐག་པ་ཡིན༔ རོ་གཡམ་རྡོ་རྗེ་རྒྱ་གྲམ་དེ༔ སྲི་ཅན་གནོན་པའི་གཡམ་པ་ཡིན༔ སློབ་དཔོན་ཆེན་པོས་དེ་སྐད་གསུངས༔ སྲི་མོས་ཡང་གཅིག་འདི་སྐད་ཞུས༔ ཕོ་སྲི་ལྡང་ན་གང་ནས་ལྡང༔ ཕོ་སྲི་བརྫུ་ན་གང་དུ་བརྫུ༔ དབྱིབས་དང་ཁ་དོག་ཇི་ལྟར་འབྱུང༔ གནོན་པའི་ཐོད་པ་གང་ལ་བྱེད༔ ཕོ་སྲི་གནོན་ན་གང་དུ་གནོན༔ མོ་སྲི་ལྡང་ན་གང་ནས་ལྡང༔ མོ་སྲི་བརྫུ་ན་གང་དུ་བརྫུ༔ དབྱིབས་དང་ཁ་དོག་ཇི་ལྟ་བུ༔ གནོན་པའི་ཐོད་པ་གང་ལ་བྱེད༔ གནོན་ས་གང་དང་གང་དུ་བྱེད༔ དགྲ་སྲི་ལྡང་ན་གང་ནས་ལྡང༔ དགྲ་སྲི་བརྫུ་ན་གང་དུ་བརྫུ༔ དབྱིབས་དང་ཁ་དོག་ཇི་ལྟར་འབྱུང༔ དགྲ་སྲི་གནོན་པའི་ཐོད་པ་གང༔ གནོན་ས་གང་དང་གང་དུ་བྱེད༔ དུར་སྲི་ལྡང་ན་གང་ནས་ལྡང༔ དུར་སྲི་བརྫུ་ན་གང་དུ་བརྫུ༔ དབྱིབས་དང་ཁ་དོག་ཇི་ལྟར་འབྱུང༔ དུར་སྲི་གནོན་པའི་ཐོད་པ་གང༔ གནོན་ས་གང་དང་གང་དུ་བྱེད༔ ཕུང་སྲི་ལྡང་ན་གང་ནས་ལྡང༔ ཕུང་སྲི་བརྫུ་ན་གང་དུ་བརྫུ༔ དབྱིབས་དང་ཁ་དོག་ཇི་ལྟར་འབྱུང༔ ཕུང་སྲི་གནོན་པའི་ཐོད་པ་གང༔ གནོན་ས་གང་དང་གང་དུ་བྱེད༔ གོད་སྲི་ལྡང་ན་གང་ནས་ལྡང༔ གོད་སྲི་བརྫུ་ན་གང་དུ་བརྫུ༔ དབྱིབས་དང་ཁ་དོག་ཇི་ལྟར་འབྱུང༔ གོད་སྲི་གནོན་པའི་ཐོད་པ་གང༔ གནོན་ས་གང་དང་གང་དུ་བྱེད༔ ཆུང་སྲི་ལྡང་ན་གང་ནས་ལྡང༔ ཆུང་སྲི་བརྫུ་ན་གང་དུ་བརྫུ༔ དབྱིབས་དང་ཁ་དོག་ཇི་ལྟར་འབྱུང༔ ཆུང་སྲི་གནོན་པའི་ཐོད་པ་གང༔ གནོན་ས་གང་དང་གང་དུ་བྱེད༔ དེ་སྐད་ཙམ་ཞིག་ཞུས་པ་དང༔ སློབ་དཔོན་ཆེན་པོས་འདི་ལྟར་གསུངས༔ ཕོ་སྲི་གངས་དཀར་ལྟོངས་ནས་ལྡང༔ བརྫུ་ན་གཡའ་དང་གངས་སུ་བརྫུ༔ དབྱིབས་དང་ཁ་དོག་དཀར་ལ་འཚེར༔ གནོན་པ་གཡག་རོག་ཐོད་པར་གནོན༔ གནོན་ས་གངས་དཀར་ལྟོངས་སུ་གནོན༔ མོ་སྲི་རྒྱ་མཚོའི་གཏིང་ནས་ལྡང༔ བརྫུ་བ་ཁྱི་མོ་ནག་མོར་བརྫུ༔ དབྱིབས་དང་ཁ་དོག་མཐིང་ལ་ནག༔ ཁྱི་མོ་ནག་མོའི་ཐོད་པ་རུ༔ གནོན་ས་རྒྱ་མཚོའི་གཏིང་དུ་གནོན༔ དགྲ་སྲི་ལ་བཙས་འོག་ནས་ལྡང༔ བརྫུ་བ་ལྕགས་ཀྱི་སྤྱང་མོར་བརྫུ༔ དབྱིབས་དང་ཁ་དོག་སྔོ་སྐྱ་ལ༔ སྤྱང་ཀི་སྔོན་མོའི་ཐོད་པར་གནན༔ གནོན་ས་ལ་བཙས་འོག་ཏུ་གནོན༔ དུར་སྲི་དུར་གྱི་སྒབ་ནས་ལྡང༔ བརྫུ་བ་ཝ་མོ་དར་མར་བརྫུ༔ དབྱིབས་དང་ཁ་དོག་དམར་ལ་སྐྱ༔ ཝ་མོ་དར་མའི་ཐོད་པ་རུ༔ གནོན་ས་དུར་གྱི་འོག་ཏུ་གནོན༔ ཕུང་སྲི་གྲོག་པོའི་ནང་ནས་ལྡང༔ བརྫུ་བ་རྔ་མོང་གྭ་པར་བརྫུ༔ རྔ་མོང་གྭ་པའི་ཐོད་པར་གནོན༔ གནོན་ས་གྲོག་པོའི་ནང་དུ་གནོན༔ གོད་སྲི་ར་བའི་ཕུགས་ནས་ལྡང༔ བརྫུ་བ་འཕར་སྤྱང་གཉིས་སུ་བརྫུ༔ འཕར་སྤྱང་གཉིས་ཀྱི་ཐོད་པར་གནོན༔ གནོན་ས་ར་བའི་ཕུགས་སུ་གནོན༔ ཆུང་སྲི་མལ་གྱི་འོག་ནས་ལྡང༔ བརྫུ་བ་ཁྱི་གུ་ཕག་གུར་བརྫུ༔ རེས་འགའ་རེ་འུ་ལུག་གུར་བརྫུ༔ དབྱིབས་དང་ཁ་དོག་གང་ཡང་སྟོན༔ ཆུང་གསུམ་ཐོད་པའི་ནང་དུ་གནོན༔ གནོན་ས་མལ་གྱི་འོག་ཏུ་གནོན༔ དེ་ནས་སྲི་ཡིས་ལན་མ་ཐེབས༔ དེ་ཚེ་སློབ་དཔོན་པདྨ་ཡིས༔ སྲི་རྣམས་གནོན་པའི་དུས་ལ་བབས༔ གནམ་གྱི་བྱ་ནག་གཤོག་ཆག་དེ༔ ཉིན་མོ་ཕོ་བརྒྱའི་ཤ་ལ་ཟ༔ ནུབ་མོ་མོ་བརྒྱའི་ཁྲག་ལ་འཐུང༔ ནངས་ནུབ་བྱིས་པ་ཕྱགས་མས་འདེབས༔ མི་རྣམས་བུ་དགའ་ཟེར་བ་ལ༔ སྲི་ཅན་རྣམས་ཀྱིས་ཟ་རེས་བབས༔ བུ་དགའ་ཟེར་བའི་གནས་སུ་བྱུང༔ ཁྱོད་ཀྱི་ཕ་ཡང་ངས་ཀྱང་ཟོས༔ ད་ཡང་ཁྱོད་ལ་ཟ་རེས་བབས༔ དེ་བས་སྲིང་མོ་ཆུང་མར་གནང༔ ཟེར་བ་ཐོས་པར་གྱུར་མ་ཐག༔ མིང་པོས་སྲིང་མོའི་རྩ་རུ་ཕྱིན༔ སྲིང་མོས་ཅི་ཉེས་དྲིས་པ་ལ༔ མིང་པོས་སྔར་གྱི་ལོ་རྒྱུས་བཤད༔ དེ་ནས་སྲིང་མོས་འདི་སྐད་སྨྲས༔ མིང་པོ་དེ་ལ་མ་འཇིགས་ཤིག༔ ངས་ཤིག་དེ་རུ་ཕྱིན་ནས་ཀྱང༔ ཕ་ཡི་མི་ཤ་བླང་ཞིག་ཟེར༔ ནང་གྲོས་བྱས་ནས་སྲིང་མོ་ཕྱིན༔ བུད་མེད་གཡོ་དང་ཁྲམ་ཆེ་བས༔ ཆུང་མར་བྱས་ནས་ཁ་བསླུ་བྱས༔ ཅི་ལ་འཇིགས་ཞེས་དྲིས་པ་ལས༔ སྡེ་བརྒྱད་ཡོངས་ལ་ང་མི་འཇིགས༔ ཐོག་རྗེས་བཙན་ལ་ང་རེ་འཇིགས༔ བརྔན་པ་བྱིན་ནས་གསོད་དུ་བཅུག༔ ཐོག་རྗེས་བཙན་པོས་འཕྲང་ལ་བསྒུག༔ འགྱུར་བ་མེད་པ་སྲི་དང་འཕྲད༔ མདའ་རྒྱབ་དཔྲལ་བའི་དབྱིངས་སུ་ཐེབས༔ ཆུང་མས་ངུ་བརྫུ་བྱས་ནས་དྲིས༔ ཁྱོད་ལ་སུས་བརྒྱབ་མི་འཆི་འམ༔ ང་ཡི་བློ་གཏད་སུ་ལ་འཆོལ༔ ཟེར་ཞིང་མཚང་ནས་བྲུས་པ་ལ༔ སྲི་ཡིས་བདེན་སྙམ་སྙིང་གཏམ་སྨྲས༔ མ་ངུ་ང་ནི་མི་འཆི་ཡི༔ བླ་རུ་བྱིས་ཆུང་བདུན་ཡོད་པས༔ བྱིས་ཆུང་དེ་རྣམས་མ་ཤི་ན༔ ཁོ་བོ་བསད་ཀྱང་འཆི་རེ་ཀན༔ དེ་སྐད་ཟེར་ཞིང་སྙིང་གཏམ་བཤད༔ ཆུང་མས་ཡང་ཅིག་ཁ་བསླུ་བྱས༔ བླ་ཡི་བྱིས་ཆུང་བདུན་པོ་དེ༔ གང་ཟ་གང་འཐུང་གང་དུ་ཉལ༔ ཅིར་བརྫུ་འབོད་ན་གང་ནས་འབོད༔ འབོད་པའི་རྫས་ནི་ཅི་ཞིག་ཡིན༔ དེ་སྐད་བྱས་པས་འདི་སྐད་ཟེར༔ བླ་ཡི་བྱིས་ཆུང་བདུན་པོ་དེ༔ ཉིན་མོ་གངས་ཀྱི་ལྟོངས་སུ་ཉལ༔ ནུབ་མོ་རྒྱ་མཚོའི་གཏིང་དུ་ཉལ༔ འབོད་ན་རྒྱ་མཚོའི་གཏིང་ནས་འབོད༔ ལྕི་བ་སེར་གའི་དུད་པ་དང༔ མི་རྐང་གླིང་བུའི་སྒྲ་དང་བཅས༔ སྲི་སྐད་ལན་གསུམ་བོས་ན་འོང༔ དེ་ལྟར་བྱས་ན་ནམ་ཕྱེད་ནས༔ ཡོང་ངོ་ཟེར་ཏེ་རྩོལ་བ་བྱས༔ རིན་པོ་ཆེ་ཡི་བྱིའུ་ཆུང་བདུན༔ རྒྱ་མཚོ་དེ་ཡི་འགྲམ་དུ་བྱུང༔ ཡས་གཟུང་དེ་ནི་མགོ་ནས་བཟུང༔ མས་གཟུང་དེ་ནི་རྐང་ནས་བཟུང༔ ར་ཁྱི་ཕག་གསུམ་ཐོད་པར་བཅུག༔ བལ་ཚོན་སྣ་ལྔས་རྒྱ་ཆིངས་བྱས༔ རྡོ་རྗེ་རྒྱ་གྲམ་འོག་ཏུ་གནན༔ དེ་ཡིས་སྲི་ཡི་བླ་གཅིག་བསད༔ དེ་བྱས་དེ་ཐུབ་གནོན་པ་ཡིན༔ ཞེས་རྟ་ལ་བསྐྱོན་ནས་བཏང་། དེ་ནས་བྲུབ་ཁུང་བསྐྱེད་པ་ནི། ཨེ་ལས་བྲུབ་ཁུང་འདི་ཉིད་ལྕགས་སྲེག་གི་ཁང་སྒྲོམ། ལས་ཀྱི་གཤིན་རྗེའི་བཙོན་ཁང་། རྔམས་ནག་ལ་གཏིང་རིང་བ། དབང་ཆེན་གསེར་གྱི་ས་གཞིའི་འོག་ཏུ་སླེབས་པ། འདོད་ཆགས་ཀྱི་ཁྲག་མཚོ་འཁྱིལ་བ། ཞེ་སྡང་གི་མེ་དཔུང་འབར་བ། གཏི་མུག་གི་མུན་པ་གཏིབས་པ། ང་རྒྱལ་གྱི་བྲག་རིས་གཏམས་པ། ཕྲག་དོག་གི་རླུང་དམར་འཚུབས་པ། དུག་དང་ནད་ཀྱི་ན་བུན་འཐིབས་པ། དེའི་ནང་དུ་ཏྲི་ལས་དམ་སྲི་ནག་ལ་ཧམ་པ། སྔོ་ལ་རིད་པ། ཤིན་ཏུ་ཉམ་ཐག་པ། གན་རྐྱལ་དུ་བསྒྱེལ་པ། མིག་ཤི་མིག་ཏུ་བལྟ་བ། ཡན་ལག་ལྕགས་སྒྲོག་གིས་བསྡམས་པ་གཅིག་ཏུ་གྱུར། ལྕི་བ་སེར་གའི་དུད་པ། ར་ཤ་ར་ཚིལ། མི་རྐང་རྟ་རྐང་བསྲེགས་པའི་གསུར་དང་བཅས། བདེན་པས་འགུགས་པ་ནི། ན་མོ། རྩ་བརྒྱུད་བླ་མ་དཀོན་མཆོག་གསུམ། །དཔལ་ཆེན་སྲི་འདུལ་དཀྱིལ་འཁོར་ལྷ། །མཁའ་འགྲོ་ཆོས་སྐྱོང་སྲུང་མར་བཅས། །མ་ལུས་བཀའ་ཡི་བདེན་པ་དང། །ཆོས་ཉིད་རྣམ་དག་རྒྱུ་འབྲས་ཟབ། །ཕྱག་རྒྱ་ལྷ་སྔགས་ཏིང་འཛིན་མཐུས། །བསྟན་འགྲོར་གནོད་བྱེད་དགྲ་བོ་དང་། །དམ་སྲི་འབྱུང་པོ་གདོན་གྱི་རིགས། ཁྱད་པར་བདུད་ཕོ་ཐོད་ཕྲེང་དང་། །མ་བདུད་གར་དབང་གཉིས་ཚོགས་བུ། །རྒྱལ་བློན་ཡུལ་ཁམས་ཕུང་བའི་སྲི། །དམ་སྲི་དགྲ་སྲི་གོད་སྲི་དང་། །སྒོས་སྲི་ཆུང་སྲི་དུར་གྱི་སྲི། །གཡལ་མོའི་གོད་སྲི་སྟང་ཕོའི་སྲི། །ཆེ་ཆུང་ཞང་ཚ་རྗེ་ཁོལ་སྲི། །མ་བུ་ཕུ་ནུ་ལྕམ་དྲལ་སྲི། །ཡོད་མེད་སྲི་སོགས་སྲི་ངན་གྱི། །བླ་སྲོག་རྣམ་ཤེས་རྟེན་འདི་ལ། ཁུག་ཅིག་སྡོམ་མྱོས་ལྷ་དང་དབྱེས། །དབྱེར་མེད་ངོ་བོ་གཅིག་ཏུ་གྱུར། །གནན་གཟེར་ལྟར། ཆེ་སྲི་ཆུང་སྲི། དགྲ་སྲི་གོད་སྲི། ཕུང་སྲི་དུར་སྲི། མེ་སྲི་ཆུ་སྲི། མཚོན་སྲི་དམ་སྲི་ལ་སོགས་པའི་སྲི་རིགས་ཐམས་ཅད་སྐད་ཅིག་ལ་ཛཿཛཿ ཞེས་ལན་གསུམ་བརྗོད། བཀའ་བརྒྱད་ལ་འགུགས་བྱང་འདི་ལྟར། ཧཱུྃ༔ དཔལ་ཆེན་སྲི་འདུལ་ཆེན་པོ་ནི༔ ཆེ་མཆོག་ཡོངས་རྫོགས་ལྷ་ཚོགས་བཞེངས༔ སྲི་ངན་འགུགས་པའི་ལས་མཛོད་ཅིག༔ ཡང་དག་ཐུགས་ཀྱི་ལྷ་ཚོགས་བཞེངས༔ སྲི་ངན་འགུགས་པའི་ལས་མཛོད་ཅིག༔ འཇམ་དཔལ་སྐུ་ཡི་ལྷ་ཚོགས་བཞེངས༔ སྲི་ངན་འགུགས་པའི་ལས༴ པདྨ་གསུང་གི་ལྷ་ཚོགས་བཞེངས༔ སྲི་ངན་འགུགས་པའི་ལས༴ ཕུར་པ་ཕྲིན་ལས་ལྷ་ཚོགས་བཞེངས༔ སྲི་ངན་འགུགས་པའི་ལས༴ མ་མོ་རྦོད་གཏོང་ལྷ་ཚོགས་བཞེངས༔ སྲི་ངན་འགུགས་པའི་ལས༴ རིག་འཛིན་སློབ་དཔོན་ལྷ་ཚོགས་བཞེངས༔ སྲི་ངན་འགུགས་པའི་ལས༴ འཇིག་རྟེན་མཆོད་བསྟོད་ལྷ་ཚོགས་བཞེངས༔ སྲི་ངན་འགུགས་པའི་ལས༴ དམོད་པ་དྲག་སྔགས་ལྷ་ཚོགས་བཞེངས༔ སྲི་ངན་འགུགས་པའི་ལས་མཛོད་ཅིག༔ ཅེས་བསྐུལ། ཡི་དམ་གཞན་ལ་རང་གཞུང་སྐབས་བབས་ཀྱི་འགུགས་བྱང་གཏང་། ཕུར་པའི་རིགས་ལ། ཧཱུྃ། བསྐུལ་ལོ་དཔལ་ཆེན་སྲི་འདུལ་ཆེ། །བསྐུལ་ལོ་ཁྲོ་རྒྱལ་ཧེ་རུ་ཀ །བསྐུལ་ལོ་བདུད་འདུལ་འཇིགས་བྱེད་ཆེ། །བསྐུལ་ལོ་རྡོ་རྗེ་གཞོན་ནུ་མཆོག །བསྐུལ་ལོ་འཁོར་ལོ་རྒྱས་འདེབས་ཡུམ། །བསྐུལ་ལོ་ཁྲོ་བཅུ་ཡབ་ཡུམ་རྣམས། །བསྐུལ་ལོ་ཁྲ་ཐབས་ཕོ་ཉའི་ཚོགས། །བསྐུལ་ལོ་ཕུར་སྲུང་དྲེགས་པ་རྣམས། །བཀའ་འཁོར་སྲུང་མ་སྡེ་བརྒྱད་བཅས། །རང་རང་སྡེར་བཅས་མཐུ་དཔུང་སྐྱེད། །བསྐུལ་ལོ་དམ་ཅན་མཐུ་མ་ཆུང་། །སྙིགས་དུས་བསྐལ་པའི་ཐ་མ་ལ། །ཐུགས་དམ་ཞལ་བཞེས་མི་དགོངས་སམ། །བདག་ཅག་དཔོན་སློབ་ཡི་ཡང་ཆད། །ཐུགས་དམ་གཉན་པོའི་དུས་ལ་བབས། །གནོད་པར་བྱེད་ན་ལྷ་ཡང་རུང་། །དམ་ལས་ལྡོག་ན་མཆེད་ཀྱང་རུང་། །མི་བྱམས་སྡང་ན་ཉེ་རིང་མེད། །གཟུགས་ཅན་དགྲ་དང་གཟུགས་མེད་བགེགས། །སྲུང་སྐྱོབ་བྱེད་པའི་ལྷ་དང་ཕྲོལ། །སྔོ་ལྗང་རླུང་གི་རྟ་ལ་སྐྱོན། །མྱུར་མགྱོགས་གློག་དམར་ཤུགས་ཀྱིས་དྲོངས། །ཐར་མེད་བཙོན་དོང་ནང་དུ་ཁུག །གནོན་བྱེད་རི་རབ་ཞབས་ལ་གནོན། །བཅོལ་པའི་ཕྲིན་ལས་འགྲུབ་པར་མཛོད། །ཕོ་ཉ་འགྱེད་པ་ནི། ཧཱུྃ༔ དམ་ཚིག་ཆེན་པོའི་དུས་ལ་བབ༔ མཐུ་རྩལ་དབྱུང་བའི་དུས་ལ་བབ༔ སྤྲུལ་པ་འགྱེད་པའི་དུས་ལ་བབ༔ དགྲ་བགེགས་བསྒྲལ་བའི་དུས་ལ་བབ༔ སྡང་བའི་དགྲ་དང་གནོད་པའི་བགེགས༔ གང་ལ་བྱ་བ་ཁྱོད་ཀྱིས་ཤེས༔ བླ་སྲོག་རྣམ་པར་ཤེས་པ་ཀུན༔ མ་ཤོར་མ་གཏང་ཁུག་ལ་ཤོག༔ བཏབ་པའི་དུས་ལས་མ་འདའ་བར༔ ཞིང་བཅུ་ཚང་བའི་དགྲ་དང་བགེགས༔ གནོད་བྱེད་དམ་སྲི་གདུག་ཅན་ཚོགས༔ ཐམས་ཅད་མ་ལུས་མྱུར་དུ་ཁུག༔ ལྕགས་ཀྱུ་ཅན་གྱིས་སྙིང་ནས་ཟུངས༔ ཞགས་པ་ཅན་གྱིས་ཡན་ལག་ཆིངས༔ ལྕགས་སྒྲོག་ཅན་གྱིས་དྲྭ་བར་ཆུགས༔ དྲིལ་བུ་ཅན་གྱིས་མྱོས་སུ་ཆུགས༔ ལས་ཀྱི་རླུང་གིས་རྒྱབ་ནས་ཕུལ༔ བསྐལ་པའི་མུན་པས་མདུན་ནས་སུས༔ སྐད་ཅིག་ཐང་ཅིག་ཡུད་ཙམ་ལ༔ རང་དབང་མེད་པར་ཁུག་ལ་ཤོག༔ ཅེས་ཕོ་ཉ་བསྐུལ། གང་ལའང་རིན་ཆེན་ཀུན་འདུས་ལྟར། སྲི་མོ་དགའ་ཡིན་དགའ་ཡིན་ཤོག །སྲི་མོ་རྒོད་ཀྱིན་རྒོད་ཀྱིན་ཤོག །སྲི་མོ་འདུར་གྱིན་འདུར་གྱིན་ཤོག །དོ་ནུབ་ཙམ་ལས་དགའ་བ་མེད་དོ་ཤོག །དོ་ནུབ་ཙམ་ལས་གཞའ་བ་མེད་དོ་ཤོག །དགའ་འོ་གཞའ་འོ་ཡོད་དོ་ཤོག །བྲོ་བརྡུང་གླུ་ལེན་བྱེད་དུ་ཤོག །རི་རབ་ཟས་སུ་ཟ་རུ་ཤོག །རྒྱ་མཚོ་སྐོམ་དུ་འཐུང་དུ་ཤོག །འཇའ་ཚོན་ལུས་ལ་གོན་དུ་ཤོག །འཕྲུལ་གྱི་མེ་ལོང་བལྟ་རུ་ཤོག །དུང་ཁང་ནང་དུ་ཉལ་དུ་ཤོག །གཞལ་ཡས་ཁང་ལ་བལྟ་རུ་ཤོག །སྤོས་བསུར་དུད་པ་སྣོམ་དུ་ཤོག །སྲི་ཤ་ཁམ་གཅིག་ཟ་རུ་ཤོག །སྲི་ཟན་སྦང་ཟན་ཟ་རུ་ཤོག །སྲི་ཆང་ཧུབ་གཅིག་རྔུབ་ཏུ་ཤོག །སྲི་ཡོས་སུན་གཅིག་འགམ་དུ་ཤོག །དེ་ནས་འབོད་པའི་སྔགས་ནི། སྲི་མཱ་ར་ཡ་མཱ་ར་ཡ་ཤོག་ཤོག །སརྦ་ཛ་ཏྲི་ནི་ཛཿཤོག །སྲི་མོ་གུང་གུང་ཤོག །ཀ་ཏྲི་ནི་ཛཿཤོག །ཤན་ཏྲི་ནི་ཛཿཤོག །ན་ཏྲི་ནི་ཛཿཤོག །སུ་ཏྲི་ནི་ཛཿཤོག །དན་ཏྲི་ནི་ཛཿཤོག །སྲི་མོ་གུང་གུང་ཤོག །སྲི་མཱ་ར་ཡ་ཤོག །ཅེས་དང་། ཕུར་པ་ལ་འགུགས་སྔགས་ཐུན་མོང་མ་ཡིན་པ། ཨོཾ་བཛྲ་ཀཱི་ལི་ཀཱི་ལ་ཡ༔ མ་རཀྨོ་ཡཀྨོ་ཀཱ་ལ་རཱུ་པ༔ དམ་སྲི་ཛ་ཛཿ སྙིང་རྩ་ལ་ཡཾ་ཡཾ༔ དམ་སྲི་ཛ་ཛཿ སྲོག་རྩ་ལ་ཡཾ་ཡཾ༔ སྙིང་རྩ་ལ་ཕྲིལ་ཕྲིལ༔ དམ་སྲི་ཛ་ཛཿ སྲོག་ལ་ཆུམ་ཆུམ༔ ཙིཏྟ་སྲོག་ལ་དུང་དུང༔ སྙིང་ཁྲག་ཤད་ཛ༔ དམ་སྲི་ཛ་ཛཿ ཐུཾ་རི་ལི་ལི༔ སྙིང་རྩེག་རྩེག༔ འུར་འུར༔ ཤིག་ཤིག༔ འགུལ་འགུལ༔ མྱགས་མྱགས༔ དམ་སྲི་ཛ་ཛཿ སོད་སོད་དྷ་དྷི་མ་མ་ཀརྨ༔ ཤི་གྷྲཾ་ཀ་ར་ཡེ༔ མ་ར་ས་ནི༔ པྲ་མར་དྷ་ན་ཡེ་ཧཱུྃ༔ དམ་སྲི་ཛ་ཛཿཁུག །ཅེས་དང་། བླ་འགུགས་སྔགས། ཨོཾ་བཛྲ་ཀཱི་ལི་ཀཱི་ལ་ཡ་སྲི་ངན་ཛཿཧཱུྃ་བཾ་ཧོཿ སྲི་ངན་གྱི་བླ་ཤ་རེ་མ་ཏི་འགྲིམ་འགྲིམ། ཤ་མ་རུ་ཏི་ཐུཾ་ཐུཾ། མྱོགས་མྱོགས། ཡེད་ཡེད། ཤ་མ་རུ་ཏི་ཁུག་ལིང་། མྱོགས་ལིང་། ཤག་ལིང་། ཐུམས་ཛཿ ཙ་མུནྟྲི་ཛཿཧཱུྃ་བཾ་ཧོཿ ཞེས་པ་རྣམས་སྐབས་སུ་གང་བབས་བརྒྱ་སྟོང་སོགས་བུངས་བསྐྱེད་ལ་བཟླ། དམིགས་པ་ནི། དཀྱིལ་འཁོར་ལྷ་ཚོགས་རྣམས་ཀྱི་སྐུ་ལས། སྤྲུལ་པའི་ཁྲོ་བོ་ཁྲོ་མོ། ཕོ་ཉ་དཔག་ཏུ་མེད་པ་འཕྲོས། ཕོ་སྲི་གཡག་དཀར་པོའི་རྣམ་པ། མོ་སྲི་ཁྱི་མོ་ནག་མོའི་ཚུལ་སོགས་གོང་གསལ་ལྟར་ལ། རི་བོའི་རྩེ། རྒྱ་མཚོའི་འགྲམ། འཇིག་རྟེན་ཁམས་གར་གནས་ཀྱང་སྲི་ངན་རྣམས་བྱེའུ་ཁྲས་འདེད་པ་ལྟར་བཀུག་ནས་གཟུགས་ལ་བསྟིམ། ༈ ཡང་། དཀྱིལ་འཁོར་ལྷ་ཚོགས་རྣམས་ལས་ཁྲོ་བོ་འདོད་རྒྱལ་ལྕགས་ཀྱུ་དང་། སྒོ་མ་བཞི་རང་མིང་གི་མཚོན་ཆ་འཛིན་པ་དཔག་མེད་སྤྲོས་ཏེ། སྲི་ཆུང་བཅུ་གསུམ་གཙོ་བོར་གྱུར་པའི་གདོན་བགེགས་གནོད་བྱེད་སྲིད་རྩེ་ནས་མནར་མེད་ཀྱི་བར་དུ་གང་དུ་གནས་ས་ནས། ལྕགས་ཀྱུས་སྙིང་ཕུག །ཞགས་པས་སྐེ་ནས་བཅིངས། ལྕགས་སྒྲོག་གི་དྲྭ་བར་བཅུག །དྲིལ་བུས་མྱོས་པར་བྱས། མཚོན་ཆ་སྣ་ཚོགས་ཀྱི་ཆར་ཕབ་ནས། ལས་ཀྱི་རླུང་གི་འཁོར་ལོ་ལ་བསྐྱོན་ཏེ་རང་དབང་མེད་པར་མྱུར་སྟབས་སུ་བཀུག་སྟེ་གཟུགས་ལ་དབང་མེད་དུ་གྱུར་ནས། བྱད་ཐག་གིས་གྲུ་གུ་ལྟར་བཅིངས། ལུས་ངག་ཡིད་གསུམ་ཤིན་ཏུ་ཉམ་ཐག་པ་ལ་རྡོ་རྗེ་རྒྱ་གྲམ་ཤིན་ཏུ་ལྕི་བས་མནན་ཏེ། བདག་མདུན་གཟི་བརྗིད་ཀྱི་མཐུས་འགུལ་བ་ཙམ་ཡང་མི་ནུས་པར་བསམ། སྔགས་ཚན་རེ་དང་གོང་འོག་དམིགས་པ་གང་རིགས་རེ་སྦྲགས་ནས་བརྒྱ་འགྲོ་བར་བྱ། སྲི་རྣམས་བྲེད་ཅིང་འདར་ཧམ་ཧམ་དཀྱིལ་འཁོར་དང་སློབ་དཔོན་ལ་གསོལ་བ་བཏབ་པར་མོས་ལ། སེམས་དཔའ་སངས་རྒྱས་ཀུན་གྱི་གཙོ༔ བདེ་ཆེན་འདུ་འབྲལ་མེད་པའི་ཐུགས༔ དཀྱིལ་འཁོར་ལྷ་དང་སློབ་དཔོན་ལ༔ ལུས་ངག་ཡིད་གསུམ་ཕྱག་བགྱིད་དོ༔ དེའི་ལན་དུ། དམ་སྲི་བྱ་བའི་སྡིག་ཅན་ཁྱོད༔ ཚེ་རབས་སྔ་མའི་ལན་ཆགས་ཀྱིས༔ དུས་འདི་ཉིད་དུ་སྲི་རྣམས་བྱུང༔ རྣལ་འབྱོར་ང་ཡི་གཤེད་མར་བྱུང༔ ཁྱོད་ནི་བསྒྲལ་བའི་ཞིང་ཡིན་གྱིས༔ གསང་བའི་གནས་འདིར་འདུས་ཚོགས་ཤིག༔ ཏྲི་བཛྲ་ཨངྐུ་ཤ་ཛཿཛ༔ གནོད་པར་བྱེད་པའི་ཕུང་སྲི་འདི༔ ཚེ་རབས་སྔ་མའི་ལན་ཆགས་ཀྱིས༔ སངས་རྒྱས་བསྟན་པ་འདི་ཡིས་བཤིག༔ དཀོན་མཆོག་དབུ་འཕང་ཁྱོད་ཀྱིས་ཕྲོགས༔ ཡོན་མཆོད་རྣམས་ལ་གནོད་པའི་བགེགས༔ སྡང་བའི་དགྲ་དང་གནོད་པའི་སྲི༔ སྐད་ཅིག་ཙམ་གྱིས་འདུལ་བའི་ཕྱིར༔ གྲུ་གསུམ་འབར་བ་འདིར་གསོལ་ཅིག༔ ད་ལྟ་ཉིད་དུ་མཆིས་པར་གྱུར༔ ནོར་གྱིས་དོགས་ནས་མིང་རུས་བྲི༔ བརླག་གིས་དོགས་ནས་ལིངྒ་བྱས༔ ཟག་གིས་དོགས་ནས་ཐོད་པར་བཅུག༔ ཁྱོད་ཀྱི་རྫུ་འཕྲུལ་བརླག་བྱའི་ཕྱིར༔ ད་ལྟ་ཉིད་དུ་འདིར་སོང་ཞིག༔ ན་མོ། རྩ་བརྒྱུད་བླ་མ་དཀོན་མཆོག་གསུམ། །དཔལ་ཆེན་སྲི་འདུལ་དཀྱིལ་འཁོར་ལྷ། །མཁའ་འགྲོ་ཆོས་སྐྱོང་སྲུང་མར་བཅས། །མ་ལུས་བཀའ་ཡི་བདེན་པ་དང། །ཆོས་ཉིད་རྣམ་དག་རྒྱུ་འབྲས་ཟབ། །ཕྱག་རྒྱ་ལྷ་སྔགས་ཏིང་འཛིན་མཐུས། །བསྟན་འགྲོར་གནོད་བྱེད་དགྲ་བོ་དང་། །དམ་སྲི་འབྱུང་པོ་གདོན་གྱི་རིགས། ཁྱད་པར་བདུད་ཕོ་ཐོད་ཕྲེང་དང་། །མ་བདུད་གར་དབང་གཉིས་ཚོགས་བུ། །རྒྱལ་བློན་ཡུལ་ཁམས་ཕུང་བའི་སྲི། །དམ་སྲི་དགྲ་སྲི་གོད་སྲི་དང་། །སྒོས་སྲི་ཆུང་སྲི་དུར་གྱི་སྲི། །གཡལ་མོའི་གོད་སྲི་སྟང་ཕོའི་སྲི། །ཆེ་ཆུང་ཞང་ཚ་རྗེ་ཁོལ་སྲི། །མ་བུ་ཕུ་ནུ་ལྕམ་དྲལ་སྲི། །ཡོད་མེད་སྲི་སོགས་སྲི་ངན་དང༔ ཕུང་སྲི་བྱ་བའི་སྡིག་ཅན་ཁྱོད༔ སྙིང་ནས་ཁུག་ཅིག་བཛྲ་ཨཾ་ཀུ་ཤ་ཛ༔ ཕུང་སྲི་བྱ་བའི་སྡིག་ཅན་ཁྱོད༔ སྐེ་ནས་ཆིངས་ཤིག་བཛྲ་པཱ་ཤ་ཧཱུྃ༔ ཕུང་སྲི་བྱ་བའི་སྡིག་ཅན་ཁྱོད༔ ཡན་ལག་སྡོམས་ཤིག་བཛྲ་སྥོ་ཊ་བཾ༔ ཕུང་སྲི་བྱ་བའི་སྡིག་ཅན་ཁྱོད༔ མྱོས་པར་གྱིས་ཤིག་བཛྲ་གྷཎྜེ་ཧོ༔ གུ་གུལ་གྱིས་བདུག་ཅིང་ཐུན་བྲབ་ལ། ཛ༔ གུ་གུལ་སྦྱར་བས་སྲི་བདུགས་པས༔ གནོད་པ་སྲི་ཡི་རྫུ་འཕྲུལ་ཉམས་པར་ཤོག༔ ཆང་དང་དུག་ཁྲག་སྣ་ཚོགས་པ༔ དྲག་པོའི་དམར་གཏོར་མཚོན་དབལ་བརྡར༔ ལྕགས་ཟངས་འཁར་སྒོང་སྐེ་ཚེ་དང༔ དཀར་ནག་ཡུངས་དཀར་ཐུན་བྲབ་པས༔ གནོད་པ་སྲི་ཡི་རྫུ་འཕྲུལ་ཉམས་པར་ཤོག༔ ཨོཾ་སརྦ་ཛ་ཏྲི་ནི་ཧཱུྃ་ཛ༔ ན་ཏྲི་སུ་ཏྲི་ནི་ཧཱུྃ་ཛ༔ ཤན་ཏྲི་ནི་ཧཱུྃ་ཛ༔ ཀ་ཏྲི་ནི་དནྟྲི་ནི་ཧཱུྃ་ཛ༔ ཀུཾ་ཀུཾ་ཛཿཛཿཛཿཧཱུྃ༔ ཞེས་བཟླས་པ་འདི་ལ་གོང་གི་དམིགས་པ་བཅས་ནན་ཏན་འབད། སྔགས་འདི་འདྲ་མིན་མང་ཡང་བྱང་གཏེར་ཕུར་པ་ལྟར་བཀོད་པ་ཡིན། གནན་པའི་གཟེར་ཁ་ལྟར་ན། ཨོཾ་སརྦ་ཏྲི་ནི་ཧཱུྃ་ཛ༔ སུ་ཏྲི་ནི་ཧཱུྃ་ཛ༔ ཤན་ཏྲི་ནི་ཧཱུྃ་ཛ༔ ཀ་ཏྲི་ནི་ཧཱུྃ་ཛ༔ ནི་ཏྲི་ནི་ཧཱུྃ་ཛ༔ གྲུམ་གྲུམ་གྲུམ་ཛ་ཛ་ཛ༔ ཞེས་པའང་གང་འགྲུབ་བཟླ། ཐུན་མཐར་གཏོར་འབུལ་སྤྱི་འགྲོའམ་མཆོད་བསྟོད་བྱ། ཁྲོ་བོ་འབར་བའི་ཚོགས་རྣམས་ཀྱིས། །དགྲ་བགེགས་བྱད་མ་ཐམས་ཅད་ཀྱི། །ལུས་ངག་ཐལ་བའི་རྡུལ་བཞིན་རློགས། །རྣམ་ཤེས་ཆོས་ཀྱི་དབྱིངས་སུ་སྤོར། །ཅེས་ཕྲིན་བཅོལ་བརྗོད། དེ་ནས་ཐུན་གཞན་རྣམས་མངོན་རྟོགས་ཉུང་ངུའི་བདག་བསྐྱེད་བཟླས་པ་བརྒྱ་ཙམ་བྱ། གསེར་སྐྱེམས་འབུལ། མཁྱེན་གཟུ་མི་དགོས། སྲི་རབས་ཕྱིན་སྔར་བཞིན་གཏང་ལ་ཉིན་མཚན་ཐུན་དྲུག་གམ་བཞིའམ་གསུམ་སོགས་ཁུག་རྟགས་མ་བྱུང་བར་བྱ། དགོང་མོ་ཆད་བརྟན་སོགས་ལས་བྱང་གི་རྗེས་རྣམས་དཀྱུས་ལྟར་བྱའོ།། ༈ །ཁུག་རྟགས་བྱུང་ནས་འགུགས་སྔགས་རྣམས་ཉུང་ཙམ་བྱས་པའི་མཐར་གཟིར་ཞིང་གཅུན་པ་ནི། རང་ཉིད་ཡི་དམ་དུ་གསལ་བའི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས། དམིགས་བྱ་རྣམས་ལ་ཕོག །བ་མོ་ལ་ཉི་ཟེར་ཕོག་པའམ། མེ་ཏོག་སད་ཀྱིས་ཁྱེར་བ་ལྟར་བཀྲག་མདངས་ཉམས། བདག་མདུན་དང་བྲུབ་ཁུང་གི་རྩང་རྣམས་བཤན་པ་ཕོ་མོའི་ངོ་བོར་གསལ་བའི་ཞལ་ནས་སྔགས་སྒྲ་དིར་རི་རི་བཟླས་པས། དྲག་སྔགས་ཀྱི་འོད་ཟེར་མེ་ལྕེ་རྣོ་ངར་དང་ལྡན་པའི་མཚོན་ཆའི་རྣམ་པར་འཕྲོས་ཏེ། ལུས་ཀྱི་ཡན་ལག་ནང་ཁྲོལ་རྣམས་གཅད་གཏུབ་བྱས་ཏེ་ལོ་ཏོག་སེར་བས་བཅོམ་པ་ལྟར་གྱུར། ཡང་དུག་གིས་འཚུབ་ཅིང་ནད་ཀྱིས་གཟིར་ནས་དབང་པོ་ཉམས་ཤིང་རྣམ་ཤེས་ཏྲི་མར་མེ་འཆི་ཁའི་འོད་ལྟར་ནག་ཀེམ་ཀེམ་པ་དེ་ཡང་ཐུམས་སེ་བསད་པར་བསམ་ལ། བཀའ་བརྒྱད་ལ་དྲག་སྔགས་སོ་ལྔ་པས་མཚོན། ཡི་དམ་སོ་སོའི་གསད་ཐུན་གྱི་སྔགས་བཟླ། ཐུན་རྫས་ལའང་ངར་གདགས། ཕུར་པ་ལ་སྒོས་ཀྱི་སྔགས་དམིགས་ཟབ་གནད་ནི། རྡོ་རྗེ་གཞོན་ནུ་སྐུ་སྨད་ཁྲོ་ཕུར་ལྕགས་སྲེག་གི་རང་བཞིན་ཏེ། དམིགས་བྱའི་སྤྱི་གཙུག་ཏུ་བཏབ། རྐང་མཐིལ་ནས་ཕྱུངས། ལྕེ་སྟེང་ནས་ཨོག་མར་ཕྱུངས། སྙིང་གར་ཐོག་བརྒྱབ་པ་ལྟར་སོང་བས་སྲོག་རྩ་ཐལ་བར་བཏང་། ཡང་དགྲ་བོའི་སྒོ་གསུམ་བྱ་སྒྲོ་མེ་ལ་བསྲེགས་པའམ། གཞོབ་བརྫིས་པ་ལྟར་ཐལ་བ་བུན་སོང་ནས། ཕུར་པའི་ཆར་རྒྱུན་མ་ཆད་པར་བབས། རྗེས་མེད་རྩ་ལག་ཕུང་ཐལ་དུ་སོང་བར་བསམ་ལ། ལུས་ངག་ཡིད་གསུམ་སྒྲོལ་བའི་དམིགས་པ་བསྒོམ་ལ། ཨོཾ་བཛྲ་ཀཱི་ལི་ཀཱི་ལ་ཡ༔ མ་རཀྨོ་ཡཀྨོ་ཀཱ་ལ་རཱུ་པ༔ དམ་སྲི་མཱ་ར་ཡ་སོད། སྙིང་རྩ་ལ་ཡཾ་ཡཾ༔ དམ་སྲི་མཱ་ར་ཡ་སོད། སྲོག་རྩ་ལ་ཡཾ་ཡཾ༔ སྙིང་རྩ་ལ་ཕྲིལ་ཕྲིལ༔ དམ་སྲི་མཱ་ར་ཡ་སོད། སྲོག་ལ་ཆུམ་ཆུམ༔ ཙིཏྟ་སྲོག་ལ་དུང་དུང༔ སྙིང་ཁྲག་ཤད་ཛ༔ དམ་སྲི་མཱ་ར་ཡ་སོད། ཐུམ་རི་ལི་ལི༔ སྙིང་རྩེག་རྩེག༔ འུར་འུར༔ ཤིག་ཤིག༔ འགུལ་འགུལ༔ མྱགས་མྱགས༔ དམ་སྲི་མཱ་ར་ཡ་སོད། སོད་སོད་དྷ་དྷི་མ་མ་ཀརྨ༔ ཤི་གྷྲཾ་ཀ་ར་ཡེ༔ མ་ར་ས་ནི༔ པྲ་མར་དྷ་ན་ཡེ་ཧཱུྃ༔ དམ་སྲི་མཱ་ར་ཡ་སོད་ཕཊཿ ཅེས་བཟླས་ལ་ཐུན་བརྡེག །ཐུགས་དམ་དྲག་ཏུ་བསྐུལ་བ་ནི། ཧཱུྃ༔ དཔལ་ཆེན་རྡོ་རྗེ་གཞོན་ནུ་དང༔ ཡུམ་མཆོག་འཁོར་ལོ་རྒྱས་འདེབས་མ༔ ཁྲོ་བཅུ་ཁྲ་ཐབས་སྒོ་སྐྱོང་ཚོགས༔ སྲས་དང་སྲུང་མ་དམ་ཅན་རྣམས༔ སྐུ་ནི་འཇིགས་གཟུགས་སྟོང་ཁམས་ཁྱབ༔ གསུང་ནི་དྲག་སྔགས་འབྲུག་སྟོང་ལྡིར༔ ཐུགས་ནི་ཆོས་དབྱིངས་སྐྱེ་བ་མེད༔ གཏུམ་ཆེན་དུས་མཐའི་མེ་ལྟར་འབར༔ སྤྲུལ་པའི་ཕོ་ཉ་རྡུལ་ལྟར་འཚུབས༔ ཡེ་ཤེས་མཚོན་ཆ་སྐར་ལྟར་འཁྲུགས༔ དམ་སྲི་ལས་ངན་སྡིག་ཅན་ལ༔ རྡོ་རྗེ་ཕུར་པ་ཐོག་ལྟར་འབེབ༔ ཡུངས་ཐུན་དྲག་པོ་རྦབ་ལྟར་འགྲིལ༔ ཁྲག་ཐུན་དུག་རླངས་མཚོ་ལྟར་ཁོལ༔ མཚེ་དང་མདའ་ཟོར་རླུང་ལྟར་འཚུབས༔ མཚོན་ཆའི་རྣོ་དབལ་མེ་ལྟར་འབར༔ གཏོར་ཟོར་དྲག་པོ་ཐོག་ལྟར་རྒྱོབ༔ ཁྲོ་རྒྱལ་ལྷ་ཚོགས་མཐུ་མ་ཆུང༔ ལས་མཁན་སྲུང་མ་རྩལ་མ་ཞན༔ ཐུན་དང་མཚོན་ཆ་དབལ་མ་བརྟུལ༔ དུག་ཁྲག་ནད་རླངས་མཚོན་ཆ་དང༔ ཐུན་རྫས་རྡོ་རྗེའི་མེ་ཆར་ཕོབ༔ དམ་སྲིའི་ལུས་ངག་ཡིད་ལ་གཟིར༔ དམིགས་པའི་དགྲ་བགེགས་རྡུལ་དུ་རློགས༔ བཅོལ་པའི་ཕྲིན་ལས་འགྲུབ་པར་མཛོད༔ མཚན་མ་རྫས་ཀྱི་དཀྱིལ་འཁོར་གྱི་དཔལ་ཆེན་རྡོ་རྗེ་གཞོན་ནུའི་ལྷ་ཚོགས་མདུན་གྱི་ནམ་མཁར་བྱོན་ནས་མཚོན་ཆ་ཐུན་རྫས་སྣ་ཚོགས་ཆར་ལྟར་ཕབ་ནས་དམ་སྲི་དེ་རྡུལ་ཕྲན་བཞིན་དུ་བརླགས་པར་བསམ། བསྐུལ་པ་འདི་ཡི་དམ་གཞན་ལ་ཁ་བསྒྱུར་ན། ཧཱུྃ༔ དཔལ་ཆེན་ཁྲོ་བོའི་རྒྱལ་པོ་དང་། །འཁོར་ཚོགས་བཀའ་སྡོད་ཕོ་ཉར་བཅས། །སྐུ་ནི་འཇིགས་གཟུགས་སོགས་བསྒྱུར་བས་ཆོག་གོ །དེ་ནས་ཤགས་གདབ་འདི་ལྟར་བྱ། ཧཱུྃ། དམ་སྲི་བྱ་བའི་སྡིག་ཅན་ཁྱོད། །དུག་གསུམ་ཉོན་མོངས་དབང་དུ་སོང་། །གསང་བའི་དཀྱིལ་འཁོར་གཉན་པོ་བཤིག །དཀོན་མཆོག་གསུམ་གྱི་སྐུ་དགྲར་གྱུར། །ཕོ་ཉ་ལྕགས་ཀྱུས་མི་འགུགས་རྒྱུ། །ངན་སོང་གསུམ་དུ་འཁྱམ་ལ་དགའ། །རྒྱབ་རྟེན་དབང་དུ་མི་བསྡུ་རྒྱུ། །སྡིགས་པའི་གྲོགས་པོར་ལྟུང་བ་ཕོག །ཕྱག་རྒྱའི་དྲྭ་བས་མི་བཅིང་རྒྱུ། ཁྱོད་ཀྱི་ལུས་སེམས་སྡོད་མི་ཉན། །ལིང་གའི་རྟེན་ལ་མི་བསྟིམ་རྒྱུ། །བག་ཆགས་ངན་པའི་རྟེན་མ་བྱུང་། །རྣོན་པོ་རྩང་གིས་མི་བསྐོར་རྒྱུ། །དམ་སྲི་ཕུང་སྲི་འགྲོ་ལ་དགའ། །ཡེ་ཤེས་ཕུར་པ་མི་འདེབས་རྒྱུ། །ངན་སོང་གནས་སུ་གཞོལ་ལ་དགའ། །ཤེས་རབ་རལ་གྲིས་མི་གཏུབ་རྒྱུ། །གཏི་མུག་མུན་པར་འཁྱམ་པར་འགྱུར། །ཐུན་རྫས་རྣམས་ཀྱིས་མི་བྲབ་རྒྱུ། །ལུས་སེམས་རྡུལ་དུ་འགྲོར་མ་ཉན། །དུག་ཆུ་ཁོལ་མས་མི་སྦྱང་རྒྱུ། །ཡེ་ནས་ཉོན་མོངས་དུག་གིས་གཟིར། ཁྲོ་བོའི་ཞལ་དུ་མི་སྟོབ་རྒྱུ། །གཟུགས་ཕུང་ཤ་ཁྲག་རུས་པའི་རྒྱུ། །དེ་ནས་བཀའ་ལས་མ་འདས་རྒྱུས། །ཕྱིན་ཆད་ངན་སོང་འགགས་པར་བྱེད། །ཅེས་བརྗོད། ཐུན་གཏོར་རམ་མཆོད་བསྟོད་སྔར་ལྟར་འགྲེ། དེ་ལྟར་ཞག་གྲངས་ཇི་ཙམ་བྱེད་ཀྱང་དང་པོ་འགུགས་པའི་སྔགས་དམིགས་ལ་འབད། ཁུག་རྟགས་བྱུང་ནས་གཟིར་བ་ལ་འབད་དོ།། ༈ །།གསུམ་པ་རྗེས་ལས་ཀྱི་གཟེར་ཁ་གདབ་པ་ནི། རྟགས་རྫོགས་པའམ་ཞག་གྲངས་ཚང་བའི་དགོང་མོའི་ཆ་ལ་བབས་པ་ན་གནན་པའི་ལས་བྱ་སྟེ། ལས་བྱང་བཟླས་པ། སྲུང་མའི་གཏོར་འབུལ། ཚོགས་བསྟབ་པ་བསྐང་བཤགས་ཡན་གྲུབ་པ་དང་། གནན་ལིང་དང་དམར་བྱང་སྤགས་ནས་བཤམ། བསྐུལ་པ་གསེར་སྐྱེམས་ནས་གཟུང་ཡི་དམ་སོ་སོའི་གདབ་ལས་ཞལ་བསྟབ་ཡན་རྒྱས་པར་བྱ་བའི། ཕུར་གདབ་ཀྱི་གོང་དུ་འོག་ནས་འབྱུང་བའི། ཧཱུྃ༔ སྲི་ལས་སྣ་འདྲེན་ཆེ་བ་མེད༔ ཅེས་པ་ནས། པ་ཙ་པ་ཙ་ཧཱུྃ་ཕཊ༔ཀྱི་བར་བླངས་ལ་ཕུར་པ་གདབ། གོང་དུ་འབྱུང་བའི། ཛ༔ གུ་གུལ་སྦྱར་བས་སྲི་བདུག་པ༔ སོགས་ཀྱི་བདུག་པ་དང་ཐུན་རྡེག །ཞལ་བསྟབ་རང་གཞུང་དེའི་འཕྲོས་སུའམ། ཡང་ན་འདི་ཁོ་ནས་ཀྱང་ཆོག་སྟེ། ཧཱུྃ༔ སྡང་བའི་དགྲ་དང་གནོད་པའི་བགེགས༔ སྲི་ཅན་གྱི་ནི་རྫུ་འཕྲུལ་དང༔ ལོག་འདྲེན་གདུག་པའི་ལྟས་ངན་རྣམས༔ ཐམས་ཅད་རྡུལ་དུ་བརླག་བྱའི་ཕྱིར༔ དེ་དག་མ་ལུས་བསྒྲལ་ནས་ཀྱང༔ དཔལ་ཆེན་འབར་བའི་ཞལ་དུ་བསྟབ༔ མ་མོ་མཁའ་འགྲོའི་ཞལ་དུ་བསྟབ༔ ཆོས་སྐྱོང་སྲུང་མའི་ཞལ་དུ་བསྟབ༔ བསྟན་པ་བསྲུང་ཕྱིར་བཞེས་སུ་གསོལ༔ ཞེས་དང་བསྟབ་པའི་སྔགས་བརྗོད། དེ་ནས་ལིང་གའི་ཏྲི་བཅག་ལ་མགོ་པུས་མོའི་བར་དུ་ལྟེབས། གཡས་ཀྱིས་གཡོན་མནན་ལ། མཐའ་ནས་དྲིལ་ལ་ཅི་བདེར་ལྟེབས། ཐུན་རྫས། ཡོས་ཚིག །ཐལ་ཆེན། གཏང་མེད་ཀྱི་མུན་པ། ཐར་མེད་ཀྱི་གཏིང་རྡོ་དང་བཅས་བྲུབས་ལ་དུག་ཁྲག་གིས་ཁྲམ་བཏབ། ཟབ་གནད་བྱེད་ན་ཚོན་སྐུད་སེར་པོ་ལ། བཛྲ་ཏི་རི་བི་རི་ཕུད། དམར་པོ་ལ། ཁ་ལ་རཀྴ་རྦད། སྔོན་པོ་ལ། དན་ཏི་རྦད་སུ་རྦད། དཀར་པོ་ལ། ལོ་ཤི་ཁ་དུ་འབྱུང་བ་ཏིག་ན་ནན། ནག་པོ་ལ། ཟླ་སྲི་པྲ་ཤ་སོད་ཧཱུྃ། ཞེས་ཚོན་སྐུད་རེ་ལ་བརྒྱ་རྩ་རེ་བཏབ་སྟེ། སྡེ་བརྒྱད་ཀྱི་བྱད་ཐག་ཏུ་བསམ་ལ་གྲུ་གསུམ་དུ་བཅིངས་ནས་གནན་ཐོད་གང་ཡིན་དེར་བཅུག་ལ་གླད་ཁུང་ནང་བ་ར་རྟའི་འོ་མའི་ཐལ་སྐྱོ། མི་ཁའི་རྫས་དང་བ་ཚྭ་ལན་ཚྭ་བུལ་ཏོག་རྣམས་ཀྱིས་བཀང་། སྔོན་གྱི་ཕྱག་ལེན་དུ། སྨན་སྣ། དར་སྣ། རིན་ཆེན་ཕྱེ་མ། ཐུན་ལྷག །མཆོད་རྟེན་རྙིང་པའི་རྨང་གི་ས་རྣམས་ཀྱིས་བསྐང་བའང་བཤད། སྣ་ཚོགས་རྡོ་རྗེའི་ཐེའུའི་རྒྱས་གདབ། དེ་རྒྱབ་ཕུང་རེའམ་ཡུགས་སའི་ཤ་གོས་ཀྱིས་དྲིལ། རོ་སྐྲ་ར་ཁྱིའི་སྤུའི་སྐུད་པ། ཚོན་སྐུད་སྣ་ལྔས་ཕྱིན་ཀ་ལོག་ཏུ་བཅིངས་པ་ལ་བ་ཚྭ་བུལ་ཏོག་བསྲེས་པའི་ཐལ་དཀར་ལ་ཁྲོ་ཞལ་ལམ་རྡོ་རྗེ་རྒྱ་གྲམ་གང་རིགས་ཀྱི་རྒྱས་གདབ། སེ་སྐྱེར་འོམ་གསུམ་གྱི་རྩང་བསྣོལ་མར་གཟུག །གནན་ཆས་དེ་དག་བྱ་བའི་ཚེ་དམིགས་པ་ནི། ཕུང་སྲི་དེ་ཉིད་དབང་པོ་ཉམས་ཤིང་འགྱུ་བ་བྲལ་ནས་འགུལ་བ་ཙམ་ཡང་མི་ནུས་ཤིང་། བྱད་ཐག་སྣ་ལྔས་གྲུ་གུ་ལྟར་བསྡམས། སྙིང་ནང་དུ་འཁོར་ལོ་རྩིབས་བརྒྱད་གནམ་ལྕགས་ལས་གྲུབ་པ་རྣོ་ངར་དང་ལྡན་པ། ཨོཾ་བཛྲ་ཀཱི་ལི་ཀཱི་ལ་ཡ་ཞེས་པས་མཚན་པ་གཡོན་སྐོར་དུ་དྲག་ཏུ་འཁོར་བས་སྙིང་སོགས་ནང་ཁྲོལ་རྣམས་བཅད། ཁོ་ལ་ཟུག་གཟེར་དང་ན་ཚ་སྡུག་བསྔལ་མི་སྐྱེ་བར་བདེ་བའི་ངང་དུ་དྲན་མེད་དུ་བརྒྱལ་བར་བསམ་ལ། ཡི་དམ་སོ་སོའི་དྲག་སྔགས་དང་། ཕུར་པ་ལ་དྷཱ་ཏིའི་གཤམ་དུ། ཨོཾ་བཛྲ་ཨཾ་ཀུ་ཤ་ཛཿ བཛྲ་པཱ་ཤ་ཧཱུྃ། བཛྲ་སྥོ་ཊ་བཾ། བཛྲ་གྷཎྜེ་ཧོཿ ཨོཾ་སརྦ་ཛ་ཏྲི་ནི་རྦད་ནན། ན་ཏྲི་ནི་རྦད་ནན། སུ་ཏྲི་ནི་རྦད་ནན། ཤན་ཏྲི་ནི་རྦད་ནན། ཀ་ཏྲི་ནི་རྦད་ནན། དན་ཏྲི་ནི་རྦད་ནན། གྲུམ་གྲུམ་གྲུམ་ཛ་ཛ་ཛཿ རྦད་ནན་མཱ་ར་ཡ་ཕཊཿ པ་ར་བི་དན་ཧཱུྃ་ཕཊ༔ ཚིནྡྷ་ཚིནྡྷ་ཧཱུྃ་ཕཊ༔ བྷིནྡྷ་བྷིནྡྷ་ཧཱུྃ་ཕཊ༔ གྲྀཧྞ་གྲྀཧྞ་ཧཱུྃ་ཕཊ༔ ཧ་ན་ཧ་ན་ཧཱུྃ་ཕཊ༔ ད་ཧ་ད་ཧ་ཧཱུྃ་ཕཊ༔ པ་ཙ་པ་ཙ་ཧཱུྃ་ཕཊ༔ ཅེས་དྲག་ཏུ་བཟླ། དེ་ལྟར་གནན་ཆས་ཟིན་ནས་ཐོད་པ་དེ་བྲུབ་ཁུང་དུ་བཞག །མཐའ་མཚོན་ཆས་བསྐོར་ལ་འདི་སྐད་གྱེར་རོ། །ཀྱཻ༔ སྔོན་གྱི་ལས་ངན་བསགས་པ་ཡིས༔ ད་ལྟ་ལུས་ངན་བླངས་པ་ཡིན༔ སྲི་ཅན་འཁོར་དང་བཅས་པ་ཡི༔ རིགས་ནི་ཡི་དྭགས་རྫུ་འཕྲུལ་ཅན༔ ལས་ནི་ངན་དགུ་དུག་བཅུ་སྤྱོད༔ ཐལ་བའི་མདོག་ལ་སྐྲ་གཟེང་སྐྱེས༔ བོངས་ཆུང་མགོ་ཆེ་བཞིན་མི་སྡུག༔ ལྟས་ངན་རྟགས་སུ་ཡ་སོ་རྟོལ༔ སྔོན་ནས་སེམས་ལ་གདུབ་རྩུབ་འཆང༔ ལས་ངན་བྱས་པས་གྲུབ་པ་ཡིན༔ ཁྱོད་ཕ་ཡི་སྲི་ལ་བུ་ཡི་སྲི༔ ཆེ་ཡི་སྲི་ལ་ཆུང་གི་སྲི༔ ནོར་གྱི་སྲི་ལ་ཕྱུགས་ཀྱི་སྲི༔ རྒྱལ་པོའི་སྲི་ལ་བློན་པོའི་སྲི༔ བསྟན་པ་གཉན་པོ་ཁྱོད་ཀྱིས་བཤིག༔ དཀོན་མཆོག་དབུ་འཕང་ཁྱོད་ཀྱིས་སྨད༔ རྡོ་རྗེ་སློབ་དཔོན་སྐུ་ལ་དགྲ༔ ཐེག་ཆེན་ཆོས་ལ་ཁྱོད་ཀྱིས་སྨད༔ སེམས་ཅན་ཡོངས་ལ་གནོད་པ་བྱས༔ རྣལ་འབྱོར་པ་ཡི་ཚེ་བདུད་བྱས༔ བསྒྲལ་བའི་ཞིང་བཅུ་ཁྱོད་ལ་ཚང༔ བརྗེད་ཀྱི་དོགས་ནས་ལིང་ག་བྱས༔ ནོར་གྱི་དོགས་ནས་མིང་རུས་བྲིས༔ བྲོས་ཀྱི་དོགས་ནས་ལྕགས་སྒྲོག་བརྒྱབས༔ མཚོན་ཆ་རྣམས་ཀྱིས་བསྐོར་ལ་བཞག༔ ཕོ་ཉ་རྣམས་ཀྱིས་འགུགས་འདྲེན་བྱས༔ རཀྟ་ཁོལ་བའི་རྦ་ལ་གཡེངས༔ ཡུངས་དཀར་སྦྱར་བའི་ཐུན་གྱིས་བྲབ༔ གུ་གུལ་དུད་པ་སྦྱར་བས་བདུག༔ སྐྱེར་པའི་ཚེར་མས་སྙིང་ལ་གཟེར༔ རེ་བ་ནག་པོའི་ཐུམ་གྱིས་བསྟུམས༔ ཚོན་སྐུད་སྣ་ལྔས་རྒྱ་ཆིངས་བྱས༔ སོ་སོའི་སྲི་ཐོད་ནང་དུ་བཅུག༔ ཀླད་ཁུང་ལ་ཆའི་རྒྱལ་ཡིས་བཏབ༔ སྙིང་རྗེ་མེད་པའི་ལག་ཏུ་གཏད༔ སྲི་ཁུང་གྲུ་གསུམ་ནང་དུ་བྲུབ༔ འཇིག་རྟེན་ཁམས་འདི་མ་ཞིག་བར༔ ནམ་ཡང་ཐར་པའི་སྐལ་པ་མེད༔ ཞེ་སྡང་སེམས་ཀྱིས་མི་གནན་ཏེ༔ བྱམས་དང་སྙིང་རྗེས་གནན་པར་བྱ༔ ནམ་ཞིག་བྱང་ཆུབ་སེམས་བསྐྱེད་ནས༔ ཡི་གེ་ཧཱུྃ་ལ་བརྫུས་ལ་ཤོག༔ སྐབས་འདིར་ཐོད་དབང་བསྐུར་བའི་དམིགས་པ་བྱ་སྟེ། བདག་མདུན་གྱི་ལྷ་རྣམས་དང་། རང་བཞིན་དབྱིངས་ན་བཞུགས་པའི་ཞི་ཁྲོ་རབ་འབྱམས་ཀྱི་ལྷ་ཚོགས་རྣམས་ཀྱི་སྐུ་དང་ཕྱག་མཚན་སོགས་ལས་འོད་ཟེར་དམར་ནག་མེ་རླུང་འཚུབས་ཤིང་སྲ་མཁྲེག་མཚོན་ཆའི་རང་བཞིན་ཐོད་པ་ལ་བསྟིམས་པས་ཐོད་པ་ཤིན་ཏུ་སྲ་ཞིང་བརྟན་པ། དགྲ་བགེགས་བསྐལ་པའི་བར་དུ་མི་ལྡང་བའི་བཙོན་ཁང་སྲུབས་སེང་མེད་པར་བསམ་ཞིང་། དྲིལ་ཆས་ཀྱང་བསྐལ་པའི་མུན་པ་དང་། རྩང་རྣམས་དང་ཐོད་གནོན་རྣམས་ཀྱང་གཤིན་རྗེ་ལས་བྱེད་ཤན་པ་ཕོ་མོས་བསྐོར་ནས་ལྡང་མེད་དུ་ཐུབ་པར་བསྲུང་བར་བསམ་པའི་གསལ་འདེབས་ནན་ཏན་བྱའོ། །དེ་ནས་གནན་པའི་ས་ནི། སྲིད་པ་གཏེར་ཁྱིིམ། རྡོ་རྗེ་གཙུག་ལག །ཀིང་ཀང་དུག་རི་སོགས་ལས་གསུངས་པའི་དགྲ་འདྲེ་རང་གཤེད་དབབ་པ། གདུག་པའི་ལྕེ་མདུད་རྣམས་ངེས་པར་གལ་ཆེའང་། འདིར་སྤྱི་ཙམ་དུ་ལྷ་ཁང་དང་མཆོད་རྟེན་གྱི་འོག །ལམ་རྒྱ་གྲམ་རྣམས་སུ་གནན་པ་ཡིན་ལ། བྱེ་བྲག་དམ་སྲི་ལྷ་ཁང་ཐེམ་འོག་གམ་མཆོད་རྟེན་རྨང་། ཕུང་སྲི་གྲོང་དབུས་སམ་སྲང་མདོ། དགྲ་སྲི་གོང་གསུམ་ལྟོངས་དང་ལུང་གསུམ་མདོ། དུར་སྲི་དུར་ཁྲོད་དབུས། ཕོ་སྲི་ལ་བཙས་འོག །མོ་སྲི་བྲག་ནག་རྨིང་། ཆུང་སྲི་མའི་མལ་འོག །གོད་སྲི་ར་བའི་དབུས་སུ་གནན་པའི་ས་དམིགས་གཞུང་རྣམས་སུ་སོ་སོར་བཤད་པ་ལྟར། དཔྱིད་གསུམ་ནུབ། དབྱར་གསུམ་ལྷོ། སྟོན་གསུམ་ཤར། རྒུན་གསུམ་བྱང་དུ་བལྟས་ལ་དོང་གྲུ་གསུམ་བརྐོ། དེའང་ཁྲུ་གང་ཡན་ཆད་ས་རོ་ཡིན་པས་དོར། དེ་ནས་སོར་ཉི་ཤུ་བྲུས་པའི་སར་གནན་པར་བྱའོ། །དེ་ནས་ཚོགས་ལྷག །ཆོས་སྲུང་གི་གཏོར་སྐྱོང་། ལས་གཞུང་གི་ཆད་མདོ་རྣམས་བཏང་། མདུན་གྱི་གཏོར་མའི་ཡེ་ཤེས་པ་མདུན་གྱི་ནམ་མཁར་བཏེགས། དམ་ཚིག་པ་བདག་ལ་བསྟིམས་ནས། སླར་ཡང་གཏོར་ཆེན་ཟོར་རྫས་དང་བཅས་པ་སྐད་ཅིག་གི་དཔལ་ཧེ་རུ་ཀ་དྲེགས་པ་ལྷ་སྲིན་སྡེ་བརྒྱད་ཀྱི་དམག་ཚོགས་ཁྲོ་གཏུམ་འཇིགས་པའི་གཟུགས་ཅན་སྲིད་གསུམ་གང་བ། ན་ནད་མཚོན་དུག་གི་ཆར་འབེབ་པས་དགྲ་བོ་སྒྲོལ་བའི་ལས་ལ་རྔམས་པར་གྱུར། གསེར་སྐྱེམས་བཏེགས་ལ། ཧཱུྃ༔ ཕྱོགས་བཞི་མཚམས་བརྒྱད་སྟེང་འོག་ན༔ གནས་པའི་སྣང་སྲིད་ལྷ་འདྲེའི་ཚོགས༔ གསེར་སྐྱེམས་མཆོད་པ་འདི་བཞེས་ལ༔ རིག་འཛིན་བདག་གི་བཀའ་ལ་ཉོན༔ དམར་ཆེན་དྲག་པོའི་གཏོར་ཟོར་འདི༔ ལྷ་སྲིན་ཚོགས་ལ་འཕེན་སྙམ་སྟེ༔ དཀར་པོའི་ཕྱོགས་ལ་མི་འཕེན་ནོ༔ ཁྱེད་རྣམས་རང་རང་གནས་ལ་གཤེགས༔ ཧཱུྃ༔ རྣལ་འབྱོར་ཟོར་འཕེན་གང་དུ་འཕེན༔ སྡང་དགྲ་གནོད་བགེགས་ཕྱོགས་སུ་འཕེན༔ ཕྱོགས་དེར་གནས་པའི་གཞི་བདག་རྣམས༔ སྐུ་ཟུར་དབུ་སྨོད་ཞབས་སྡུས་ལ༔ དོ་ནུབ་ཟོར་གྱི་ཟོར་ལམ་ཕྱེས༔ འཁོར་བཅས་དྲག་པོའི་དམག་སྣ་དྲོངས༔ སྡང་དགྲ་གནོད་བགེགས་ཕྱོགས་སུ་ཁྱེར༔ དཔའ་བའི་འཕྲུལ་འཁོར་དེར་ཤོམས་ཤིག །ཅེས་གསེར་སྐྱེམས་མཆོད་ཅིང་། ཐུགས་དམ་བསྐུལ་བའི་མཇུག་ཏུ་དཀར་གཏོར་གྱིས་སྣ་དྲངས་ཏེ། གནན་ཆས། གཏོར་ཆེན་སོགས་ཁྱེར་ལ་གནན་དོང་རྩར་ཕྱིན་པ་དང་ཟོར་ཆེན་རེ་ཞིག་དེར་བཞག །ཡི་དམ་ཀྱི་བསྐུལ་པ་དང་། གསེར་སྐྱེམས། གཟུ་དཔང་བཅས་གཏང་། ཡི་དམ་ཕུར་པ་ཡིན་ན་ཕུར་བུ་དང་། གཞན་ལ་རལ་གྲི་ཐོགས་པས་ས་ལ་བསྣུན་ཚུལ་བྱས་ཏེ། ཧཱུྃ། རང་ཉིད་དཔལ་ཆེན་ཁྲོ་རྒྱལ་ཧེ་རུ་ཀ །སྟོང་གསུམ་གང་བའི་སྐུར་གྱུར་ཕྱག་གཡས་ཀྱིས། །ཕུར་བུའམ་རལ་གྲི་ བསྣུན་པས་ས་གཞི་རབ་ཏུ་གས། །ཆུ་མེ་རླུང་གི་དཀྱིལ་འཁོར་བཀས་པའི་འོག །ལས་ཀྱི་གཤིན་རྗེ་མ་ཧེ་གླང་གི་མགོ །གནམ་ས་ཙམ་གྱི་ཁ་གདངས་འོ་དོད་འབོད། །དེ་ཚེ་སྣང་སྲིད་ལྷ་འདྲེ་ཐམས་ཅད་ཀྱིས། །བདག་ཅག་དཔོན་སློབ་རྒྱུ་སྦྱོར་འཁོར་བཅས་ལ། །གནོད་པར་བྱེད་པའི་སྲི་ངན་འབྱུང་པོ་རྣམས། །དབང་མེད་དེད་ནས་ལས་གཤིན་ཞལ་དུ་བླུགས། །ཡི་དམ་རང་གཞུང་གང་འབྲེལ་གྱི་དགུག་གཞུག་དང་། ཡང་ན། ན་མོ། རྩ་བརྒྱུད་བླ་མ་དཀོན་མཆོག་གསུམ། །སོགས་འགུགས་གཞུག་ལན་གསུམ་བྱ། འགུགས་སྔགས་བཟླ། ཧཱུྃ༔ སྲི་ལས་སྣ་འདྲེན་ཆེ་བ་མེད༔ སྲི་ལས་སྐྱེ་ནི་རིང་བ་མེད༔ ན་བའི་གཟེར་དུ་ཆེ༔ ཚ་བའི་དབལ་དུ་ཆེ༔ གསོན་གྱི་བདུད་དུ་ཆེ༔ གཤིན་གྱི་གཤེད་དུ་ཆེ༔ ཆེ་སྲི་ཆུང་གི་སྲི༔ རྒྱལ་སྲི་བློན་གྱི་སྲི༔ ཞང་སྲི་ཚ་བོའི་སྲི༔ རྗེ་སྲི་ཁོལ་གྱི་སྲི༔ མ་སྲི་བུ་ཡི་སྲི༔ བུ་སྲི་བུ་མོའི་སྲི༔ ལྕམ་དང་དྲལ་གྱི་སྲི༔ ཡོད་སྲི་མེད་ཀྱི་སྲི༔ ཡུལ་སྲི་དུར་གྱི་སྲི༔ གོད་སྲི་སྒོ་ཡི་སྲི༔ སྲི་རྣམས་ཐམས་ཅད་འདུལ་བའི་ཕྱིར༔ དཔལ་ཆེན་ཁྲོ་རྒྱལ་འབར་བའི་སྐུར་བསྒོམ་ཏེ༔ དྲག་པོར་གྱུར་པའི་ཕུར་པ་ཡིས༔ སྲི་རྣམས་ཐམས་ཅད་རྡུལ་དུ་རློག༔ ཕུར་པའི་ལས་རྣམ་འགྲུབ་པར་མཛོད༔ པ་ར་བི་དན་ཧཱུྃ་ཕཊ༔ ཚིནྡྷ་ཚིནྡྷ་ཧཱུྃ་ཕཊ༔ བྷིནྡྷ་བྷིནྡྷ་ཧཱུྃ་ཕཊ༔ གྲིཧྞ་གྲིཧྞ་ཧཱུྃ་ཕཊ༔ ཧ་ན་ཧ་ན་ཧཱུྃ་ཕཊ༔ ད་ཧ་ད་ཧ་ཧཱུྃ་ཕཊ༔ པ་ཙ་པ་ཙ་ཧཱུྃ་ཕཊ༔ ཅེས་དང་། སློབ་དཔོན་གྱི་ཞབས་འོག་གཟིར་ལ། ཧཱུྃ༔ ང་ནི་དཔལ་ཆེན་ཁྲོ་བོའི་རྒྱལ། །དགྲ་བགེགས་འདུལ་བའི་གཉེན་པོ་ཡིན༔ ལས་ཀྱིས་མནར་བའི་དམ་སྲི་འདི༔ སྐྱོན་ནམ་དེ་ནི་མ་སྐྱོན་ན༔ འཁོར་ལོ་ཆེན་པོའི་རྩིབས་ལ་བསྐྱོན༔ མཚོན་ཆ་སྟོང་གིས་བསྐོར་ནས་བཞག༔ རྒྱ་མཚོ་ཆེན་པོའི་གཏིང་དུ་བསྐྱུར༔ རོལ་པའི་མཚོ་བདུན་བསྐོར་ནས་བཞག༔ རི་རབ་ཆེན་པོའི་འོག་ཏུ་མནན༔ གསེར་གྱི་རི་བདུན་བསྐོར་ནས་བཞག༔ རེ་བ་ནག་པོའི་གོས་ཀྱིས་དྲིལ༔ སྔོ་དམར་སྐུད་པས་རྒྱ་གྲམ་བཞག༔ ཁྲོ་རྒྱལ་ཆེན་པོའི་ཞབས་འོག་གཟིར༔ ཞེས་བརྗོད། དེ་ནས། ཧཱུྃ། ཕུང་སྲི་བྱ་བའི་ལས་ངན་འདིས། །རྡོ་རྗེ་སློབ་དཔོན་སྐུ་ལ་བསྡོས། །རྡོ་རྗེ་མཆེད་ལ་བར་ཆད་བྱས། །རྣལ་འབྱོར་བདག་ལ་རྟག་ཏུ་འཚེ། །དམ་སྲི་སྡིག་ཅན་ལས་ངན་འདིས། །རྒྱལ་ཁམས་ཡོངས་ལ་གནོད་པ་བྱས། །སྦྱོར་སྒྲོལ་མང་པོའི་སྒོ་ཡང་བཀག །བཀའ་ལས་འདའ་བྱེད་སྡིག་ཅན་འདི། །ནམ་ཡང་གཏང་བར་མ་བྱེད་ཅིག །འཇིགས་རུང་གཤིན་རྗེའི་ཁ་ནང་ཆུགས། །མི་འགྱུར་ཡངས་པའི་མགྲིན་པར་དྲོངས། །ཐར་མེད་ལས་ཀྱི་ལྟོ་བར་ཆུགས། །གཏད་དོ་འཆི་བདག་ཁྱོད་ལ་གཏད། །འཆི་བདག་ནག་པོ་དམ་ཚིག་ཅན། །གལ་ཏེ་བྱང་ཆུབ་སེམས་ལྡན་བར། །སྲི་ངན་གཏད་ཀྱིས་སླར་མ་གཏང་། །ཞེས་གནན་རྫས་གཤིན་རྗེ་ལ་གཏད་པར་མོས་ལ་དོང་ནང་དུ་སྐྱུར། ལྡོག་མེད་ཀྱི་དམོད་པ་བརྗོད་ཅིང་ཐལ་མོ་བརྡབ། ལིངྒ་དམ་སྲི་ཉིད་དང་དབྱེར་མེད་པ། །ལས་གཤིན་ཞལ་དུ་འཕངས་པས་རབ་ཏུ་མཉེས། །ཞལ་བསྡམས་འོག་ཕྱོགས་གཤིན་རྗེའི་ཡུལ་དུ་སོང་། །དེ་སྟེང་རླུང་མེ་ཆུ་ཡི་དཀྱིལ་འཁོར་ཆགས། །རི་རབ་གླིང་བཞི་རྒྱལ་པོ་ཆེན་པོ་བཞི། །ཡི་དམ་ལྷ་ཚོགས་ཀུན་གྱིས་མནན་པར་གྱུར། །གནན་དམིགས་ནི། ལིངྒ་ཕུང་སྲི་དངོས་སུ་གསལ་བ་ས་རིམ་དགུའི་འོག་ནས་ལས་གཤིན་མ་ཧེའི་མགོ་ཅན་ཁ་གདངས་པའི་ནང་དུ་འཕངས་པས་ལྟོ་བར་སོང་། ཁ་བསྡམས་ནས་གཤིན་རྗེའི་ཡུལ་དུ་སོང་སྟེ། དེ་སྟེང་འབྱུང་བ་ནམ་མཁའ་རླུང་མེ་ཆུ་དང་ས་ཡི་དཀྱིལ་འཁོར་རིམ་གྱིས་ཆགས། དེ་སྟེང་རི་རབ་ཀྱི་སྟེང་དཔལ་ཆེན་ཧེ་རུ་ཀའི་ལྷ་ཚོགས་རྣམས་ཀྱིས་མནན་པར་བསམ་ལ། སོ་སོའི་དྲག་སྔགས་ལ། དམ་སྲི་སཏྭཾ་བྷ་ཡ་ནན། ཅེས་བཏགས་པ་དང་། དམ་སྲི་ནམ་མཁའི་ཁམས་ཨེ་ནན། རླུང་གི་ཁམས་ཡཾ་ནན། མེའི་ཁམས་རཾ་ནན། ཆུའི་ཁམས་བཾ་ནན། སའི་ཁམས་ལཾ་ནན། སུཾ་རྣམ་པར་ཤེས་པའི་ཁམས་སཏྭཾ་བྷ་ཡ་ནན། མནན་པའི་སྟེང་ར་ཁྱི་ཕག་གསུམ་ཀའམ་གང་འཛོམ་གྱི་ཐོད་གནོན་བཞག་ལ་ཐོད་པ་དེ་འཇིགས་རུང་སྲ་མཁྲེགས་བསྐལ་པའི་རླུང་ཡང་མི་ཐར་པའི་རྣམ་པ་ལ། ངོ་བོ་ལས་གཤིན་སོགས་ཁྲོ་ཚོགས་རྣམས་ཀྱིས་བསྲུང་བར་བསྒོམ། སྲི་ཆང་། སྲི་ཟན། སྲི་ཤ །སྲི་ཡོས། མི་ཁའི་རྫས་རྣམས་བླུགས་པའི་སྟེང་། རོ་གཡམ་རྡོ་རྗེ་རྒྱ་གྲམ་བྲིས་པ་དང་། རང་འཐག་ཡ་ཁེབས་ལ་རི་རབ་གླིང་བཞི་བྲིས་པ་ཁ་ཕྱོགས་མི་ནོར་བས་བཀབ་ལ། ཧཱུྃ༔ གནོད་པར་བྱེད་པའི་དམ་སྲི་ཁྱོད༔ ཉ་མོ་རྟ་རུ་སོང་ཡང་མ་ལྡང་ཞིག༔ བོང་བ་གཡག་ཏུ་སོང་ཡང་མ་ལྡང་ཞིག༔ དཀར་གོང་ལུག་ཏུ་སོང་ཡང་མ་ལྡང་ཞིག༔ གཡའ་མ་ར་རུ་སོང་ཡང་མ་ལྡང་ཞིག༔ ཅེས་བརྗོད། དེ་སྟེང་ས་རིམ་རེའི་སྟེང་རྡོ་རྗེ་རྒྱ་གྲམ་རེ་བྲི་ཞིང་། རྡུལ་ཏུ་རོ་བྷུ་སཾ་ས་ནན༔ ཞེས་དང་། དང་པོ་ཆོས་ཀྱི་དབྱིངས་ཀྱི་རྒྱ༔ གཉིས་པ་ཐབས་དང་ཤེས་རབ་རྒྱ༔ གསུམ་པ་སྐུ་གསུང་ཐུགས་ཀྱི་རྒྱ༔ བཞི་པ་ཚད་མེད་བཞི་ཡི་རྒྱ༔ ལྔ་པ་སངས་རྒྱས་རིགས་ལྔའི་རྒྱ༔ དྲུག་པ་ཐུབ་པ་དྲུག་གི་རྒྱ༔ བདུན་པ་མ་མོ་བདུན་གྱི་རྒྱ༔ བརྒྱད་པ་རྣམ་ཐར་བརྒྱད་ཀྱི་རྒྱ༔ དགུ་པ་ཐེག་པ་རིམ་དགུའི་རྒྱ༔ བཅུ་པ་ཁྲོ་བོ་བཅུ་ཡི་རྒྱ༔ བཅུ་གཅིག་ཀུན་ཏུ་འོད་ཀྱི་རྒྱ༔ བཅུ་གཉིས་མ་ཆགས་པདྨའི་རྒྱ༔ བཅུ་གསུམ་རྡོ་རྗེ་འཛིན་པའི་རྒྱ༔ བཅུ་གསུམ་རྒྱ་ལས་མ་འདའ་ཞིག༔ གལ་ཏེ་བྱང་ཆུབ་སེམས་སྐྱེས་ན༔ ཡི་གེ་ཧཱུྃ་དུ་རྫུས་ནས་ཤོག༔ ཅེས་པས་ས་རིམ་དགུ་དང་བསྟུན་ནས་སློབ་དཔོན་གྱི་རྫས་རེ་འདེབས་ཤིང་བརྗོད་དགོས་སོ། །དེ་ནས་ཟོར་གཏོར་མནན་པའི་སྟེང་དུ་སྤུང་བའི་ཕྱག་སྲོལ་ཡོད་པ་ལྟར་བྱས་ནའང་ཆོག །གལ་ཏེ་འཕེན་པར་འདོད་ན། གཏོར་མའི་དམ་ཚིག་པ་རང་ལ་བསྡུ། གཏོར་ཆེན་སྤྲུལ་པའི་དམག་ཚོགས་ནམ་མཁའ་གང་བ་དཔའ་བའི་ངར་སྒྲ་དང་བཅས་ཏེ་དགྲའམ་བགེགས་ཀྱི་སྟེང་དུ་ཆས་ནས། མཚོན་ཆའི་ཆར་ཕབ་པས་དགྲ་བགེགས་རྒྱབ་རྟེན་དང་བཅས་པ་ཁ་ཕུང་རྗེས་མེད་དུ་བརླགས་པར་གྱུར་པར་མོས་ལ། ལས་བྱང་རང་རང་གི་ཆད་མདོའི་གཤམ་ནས་འབྱུང་བའི་ཟོར་བསྐུལ་ལམ། སྤྱི་ཁྱབ་ཙམ་དུ། ཧཱུྃ། དྲག་པོ་ཟོར་གྱི་དཔུང་ཚོགས་དགྲ་ལ་བྷྱོ། །སྡང་དགྲ་གནོད་བགེགས་ཐལ་བའི་རྡུལ་དུ་རློགས། །སྡང་བའི་དགྲ་བོ་ཡིད་ལ་བརྣགས་པ་འདིའི། །མི་སོད་ཁྱིམ་ཤིགས་ནོར་ཕྱུགས་ཐལ་བར་རློགས། །དགྲ་བགེགས་རྩད་ནས་གཅོད་པའི་ཕྲིན་ལས་མཛོད། །བྷྱོ་བྷྱོ་སྡང་བའི་དགྲ་ལ་བྷྱོ། །བྷྱོ་བྷྱོ་གནོད་པའི་བགེགས་ལ་བྷྱོ། །བྷྱོ་བྷྱོ་ཟ་བའི་འདྲེ་ལ་བྷྱོ། །བྷྱོ་བྷྱོ་ཕུང་བའི་སྲི་ལ་བྷྱོ། །ཟོར་ཟོར་དམིགས་པའི་ཡུལ་དུ་ཟོར། །ཞེས་དང་ཟློག་སྔགས་དམོད་ཚིག་བཅས་བརྗོད་ལ་དགྲ་ཕྱོགས་སམ་ཐེབས་ཕྱོགས་སུ་རྩེ་བསྟན་ལ་འཕང་། བཤལ་ཆུས་བསྟན་མ་བསྐྱང་། གཏོར་སྣོད་མནན་པའི་ཁར་སྦུབས་ལ་འགུགས་གཞུག་དང་ཕྱག་རྒྱ་བཞིས་འཆིང་བསྡམ་བྱས་ཏེ། སོ་སོའི་གཞུང་ལྟར་རྟ་བྲོ་བརྡུང་། དམིགས་བསལ་མེད་ན་སྤྱི་ཙམ་དུ། ཧཱུྃ། སྟོང་གསུམ་སྟོང་གི་འཇིག་རྟེན་ན། །ཞིང་བཅུ་བསྒྲལ་པའི་གདན་སྟེང་དུ། །དཔལ་ཆེན་ལྷ་ཚོགས་བྲོ་བརྡུངས་པས། །དགྲ་ནི་ཐལ་བར་རློག་པའི་བྲོ། །བགེགས་ནི་ཕྱེ་མར་འཐག་པའི་བྲོ། །གཉིས་འཛིན་རུ་དྲ་སྒྲོལ་བའི་བྲོ། །བར་ཆད་མེད་པར་བརྡུང་བར་བྱ། །ཨོཾ་ལཾ་ཨཱཿལཾ་ཧཱུྃ་ལཾ་སཏྭཾ་བྷ་ཡ་ལཾ་ནན། ཞེས་དཔལ་ཆེན་ཧེ་རུ་ཀའི་མཐུ་སྟོབས་དང་ནུས་པས་རྒྱས་བཏབ་ཅིང་བདེན་པའི་ཚིག་གིས་གཟིར། དྲག་རྩལ་སྟོབས་ཀྱིས་མནན་པས་ནམ་ཡང་ལྡང་བ་མེད་པར་གྱུར་པར་མོས། གཏོར་སྣོད་བཟེད་ལ་འབྲུ་འཐོར་ཞིང་ཡེ་དྷར་དང་ཤིས་བརྗོད་བྱ། ཅུང་ཟད་ཕྱིར་སྤགས་ནས་ལས་གཞུང་གི་སྲུང་འཁོར་འདོན་བསྒོམ་བྱ། སྤྲུལ་པའི་བྱ་ཁྱུང་མཐིང་ནག་ཞལ་ཕྱིར་གཟིགས་པ་ཞིག་གིས་རྗེས་བཅད་པར་བསམ། ཐོ་བརྩེགས་པའམ། སྒོ་ལ་ཁྲོཾ་བྲི། ཁྱིམ་དུ་ལོག་ནས་ཚེ་འགུགས་དང་ལས་གཞུང་གཏང་རག་མཆོད་བསྟོད་སོགས་རྗེས་བསྡུ་རྣམས་སོ་སོའི་དཀྱུས་སུ་བསྟན་པ་ལྟར་བྱའོ། །སྤྱིར་མངོན་སྤྱོད་ཀྱི་ལས་རྩོམ་པ་ལ་གྲངས་བསྙེན་སོང་བ་ཙམ་གྱིས་མི་འཐུས། རྡོ་རྗེ་གཙུག་ལག་གི་རྒྱུད་སོགས་ལས་གསུངས་པའི་གནད་དོན་རྣམས་དང་ལྡན་པར་དགོས་ཤིང་། ཁྱད་པར་སྲི་གནན་ནི་གནན་པ་སྤྱི་ཙམ་དང་མི་འདྲ་བ་ཁེ་ཉེན་ཤིན་ཏུ་ཆེ་བ་མངོན་སུམ་གྱིས་གྲུབ་པས། རྣལ་འབྱོར་པ་ལྟ་བའི་གདིང་དང་སྒོམ་པའི་གསལ་སྣང་མ་བྲལ་བ། སྤྱི་དང་བྱེ་བྲག་གི་གནད་ལ་མ་རྨོངས་ཤིང་ལག་ལེན་ཚུལ་བཞིན་ཐེབས་པ་ཤིན་ཏུ་གལ་ཆེ་བ་ལས། དཔེ་མཐོང་བོན་གྱེར་ཙམ་གྱིས་ཆོག་པར་མི་འཛིན་པ་སྙིང་ནས་གདམས་སོ། །བསྟན་འགྲོར་འཚེ་བྱེད་སྲི་ངན་ལྷ་མིན་དཔུང་། ཁྲོ་རྒྱལ་སྟོབས་ལྡན་མཐུ་ཡིས་རིམ་དགུའི་འོག །ལྡང་མེད་བཅིངས་ནས་བདེ་སྐྱིད་རྫོགས་ལྡན་གྱི། །དགའ་སྟོན་གསར་པའི་དཔལ་ལ་རྟག་སྤྱོད་ཤོག །ཅེས་བྱང་གཏེར་སྲི་ཆུང་བཅུ་གསུམ་དང་ནག་རྩིས་སྲི་གནོན་སྔགས་པ་རྣམས་ལ་གྲགས་ཆེ་རུང་། རིག་འཛིན་པདྨ་ཕྲིན་ལས་ཀྱིས་མཛད་པའི་སྲི་གནོན་བྱང་གཏེར་ཕུར་པ་ཁོ་ན་ལ་སྦྱོར་བར་མཛད་པས་གྲོང་སྔགས་ཐོས་ཆུང་རྣམས་ཀྱིས་འདོར་ལེན་མི་ཕྱེད་པས་ཕན་མི་ཐོགས་པར་མཐོང་ནས་དེ་ཉིད་རྩ་བར་བཟུང་། ཡི་དམ་དྲག་པོ་གང་ལའང་སྦྱར་ཆོག་པའི་གསལ་བྱེད་ཀྱིས་བརྒྱན་ཏེ། སྔགས་གཟུགས་རྒན་པོ་པདྨ་གར་དབང་རྩལ་གྱིས་དཔལ་སྤུངས་ཡང་ཁྲོད་ཤྲཱི་དེ་བཱི་ཀོ་ཊི་རྡོ་རྗེ་ཐུགས་ཀྱི་རྫོང་དུ་བགྱིས་པ་དགེ་ལེགས་འཕེལ།། །།
</p>
</div>
<p><br />
</p>
<div id="nomoretabs"></div>
<h2><span class="mw-headline" id="Footnotes">Footnotes</span><span class="mw-editsection"><span class="mw-editsection-bracket">[</span><a href="/index.php?title=Terdzo-YI-034&amp;action=edit&amp;section=1" title="Edit section: Footnotes">edit</a><span class="mw-editsection-bracket">]</span></span></h2>
<h2><span class="mw-headline" id="Other_Information">Other Information</span><span class="mw-editsection"><span class="mw-editsection-bracket">[</span><a href="/index.php?title=Terdzo-YI-034&amp;action=edit&amp;section=2" title="Edit section: Other Information">edit</a><span class="mw-editsection-bracket">]</span></span></h2>
<div class="disclaimer"><b>Disclaimer</b>: This text comes from the Shechen Edition of the Rinchen Terdzö. Thanks go to Phil Battos for automation of uploading all the unicode Tibetan texts. The text was converted from TibetDoc and may have some small mistakes introduced as a result. If you notice any mistakes or inconsistencies in the text or anywhere on this website, please don't hesitate to contact the Tsadra Research Department (<a rel="nofollow" class="external text" href="mailto:research@tsadra.org">research at tsadra</a>).</div>
<!-- 
NewPP limit report
Cached time: 20220519134246
Cache expiry: 86400
Dynamic content: false
[SMW] In‐text annotation parser time: 0.01 seconds
CPU time usage: 0.194 seconds
Real time usage: 0.233 seconds
Preprocessor visited node count: 1287/1000000
Preprocessor generated node count: 7866/1000000
Post‐expand include size: 35704/262144000 bytes
Template argument size: 10814/262144000 bytes
Highest expansion depth: 8/40
Expensive parser function count: 0/100
Unstrip recursion depth: 0/20
Unstrip post‐expand size: 27/5000000 bytes
-->
<!--
Transclusion expansion time report (%,ms,calls,template)
100.00%  152.556      1 -total
 68.85%  105.042      1 Template:Header
 24.71%   37.695      1 Template:TextHeader
 22.60%   34.479      1 Template:RTZ_Metadata
  4.28%    6.533      1 Template:Footer
  3.70%    5.647      1 Template:TsagliCall
  1.37%    2.097      1 Template:TextFooter
  0.89%    1.352      1 Template:PrevTextNavDisplay
  0.82%    1.244      2 Template:JustDisplay
  0.81%    1.239      1 Template:NextTextNavDisplay
-->

<!-- Saved in parser cache with key rtzmwec2-rtz:pcache:idhash:9141-0!dateformat=default and timestamp 20220519134246 and revision id 128586
 -->
</div></div></div><div class="printfooter">
Retrieved from "<a dir="ltr" href="https://rtz.tsadra.org/index.php?title=Terdzo-YI-034&amp;oldid=128586">https://rtz.tsadra.org/index.php?title=Terdzo-YI-034&amp;oldid=128586</a>"</div>
<div class="visualClear"></div></div></div></div><div id="content-bottom-stuff"><div id="catlinks" class="catlinks" data-mw="interface"><div id="mw-normal-catlinks" class="mw-normal-catlinks"><a href="/index.php/Special:Categories" title="Special:Categories">Categories</a>: <ul><li><a href="/index.php/Category:Terdzo-YI-034" title="Category:Terdzo-YI-034">Terdzo-YI-034</a></li><li><a href="/index.php/Category:%27jam_mgon_kong_sprul" title="Category:&#039;jam mgon kong sprul">'jam mgon kong sprul</a></li><li><a href="/index.php/Category:Rin_chen_gter_mdzod" title="Category:Rin chen gter mdzod">Rin chen gter mdzod</a></li><li><a href="/index.php/Category:Rin_chen_gter_mdzod_Shechen_Edition" title="Category:Rin chen gter mdzod Shechen Edition">Rin chen gter mdzod Shechen Edition</a></li><li><a href="/index.php/Category:Rig_%27dzin_rgod_kyi_ldem_%27phru_can" title="Category:Rig &#039;dzin rgod kyi ldem &#039;phru can">Rig 'dzin rgod kyi ldem 'phru can</a></li><li><a href="/index.php/Category:Tibetan_Texts" title="Category:Tibetan Texts">Tibetan Texts</a></li><li><a href="/index.php/Category:RTZ_Volume_54" title="Category:RTZ Volume 54">RTZ Volume 54</a></li><li><a href="/index.php/Category:Tibetan_Publications" title="Category:Tibetan Publications">Tibetan Publications</a></li><li><a href="/index.php/Category:Rdo_rje_phur_pa" title="Category:Rdo rje phur pa">Rdo rje phur pa</a></li><li><a href="/index.php/Category:Revelations_-_gter_ma" title="Category:Revelations - gter ma">Revelations - gter ma</a></li><li><a href="/index.php/Category:Ritual_and_Liturgical_Texts_-_cho_ga_phyag_len" title="Category:Ritual and Liturgical Texts - cho ga phyag len">Ritual and Liturgical Texts - cho ga phyag len</a></li><li><a href="/index.php/Category:Mahayoga" title="Category:Mahayoga">Mahayoga</a></li></ul></div></div></div><div class="visualClear"></div></div></div><div id="mw-footer-container" class="ts-container"><div id="mw-footer" class="ts-inner"><div id="footer-bottom" role="contentinfo" lang="en" dir="ltr"><div id="f-copyrightico" class="footer-icons"><a href="https://creativecommons.org/licenses/by-nc-sa/4.0/"><img src="/resources/assets/licenses/cc-by-nc-sa.png" alt="Creative Commons Attribution-NonCommercial-ShareAlike" width="88" height="31"/></a></div><ul id="f-list" class="footer-places"><li id="lastmod"> This page was last edited on 21 February 2019, at 22:08.</li><li id="copyright">Content is available under <a class="external" rel="nofollow" href="https://creativecommons.org/licenses/by-nc-sa/4.0/">Creative Commons Attribution-NonCommercial-ShareAlike</a> unless otherwise noted.</li><li id="privacy"><a href="/index.php/Rinchen_Terdz%C3%B6:Privacy_policy" title="Rinchen Terdzö:Privacy policy">Privacy policy</a></li><li id="about"><a href="/index.php/Rinchen_Terdz%C3%B6:About" title="Rinchen Terdzö:About">About Rinchen Terdzö</a></li><li id="disclaimer"><a href="/index.php/Rinchen_Terdz%C3%B6:General_disclaimer" title="Rinchen Terdzö:General disclaimer">Disclaimers</a></li></ul><div class="visualClear"></div></div></div></div></div><script>(window.RLQ=window.RLQ||[]).push(function(){mw.config.set({"wgPageParseReport":{"smw":{"limitreport-intext-parsertime":0.01},"limitreport":{"cputime":"0.194","walltime":"0.233","ppvisitednodes":{"value":1287,"limit":1000000},"ppgeneratednodes":{"value":7866,"limit":1000000},"postexpandincludesize":{"value":35704,"limit":262144000},"templateargumentsize":{"value":10814,"limit":262144000},"expansiondepth":{"value":8,"limit":40},"expensivefunctioncount":{"value":0,"limit":100},"unstrip-depth":{"value":0,"limit":20},"unstrip-size":{"value":27,"limit":5000000},"timingprofile":["100.00%  152.556      1 -total"," 68.85%  105.042      1 Template:Header"," 24.71%   37.695      1 Template:TextHeader"," 22.60%   34.479      1 Template:RTZ_Metadata","  4.28%    6.533      1 Template:Footer","  3.70%    5.647      1 Template:TsagliCall","  1.37%    2.097      1 Template:TextFooter","  0.89%    1.352      1 Template:PrevTextNavDisplay","  0.82%    1.244      2 Template:JustDisplay","  0.81%    1.239      1 Template:NextTextNavDisplay"]},"cachereport":{"timestamp":"20220519134246","ttl":86400,"transientcontent":false}}});});</script>
<script>
  (function(i,s,o,g,r,a,m){i['GoogleAnalyticsObject']=r;i[r]=i[r]||function(){
  (i[r].q=i[r].q||[]).push(arguments)},i[r].l=1*new Date();a=s.createElement(o),
  m=s.getElementsByTagName(o)[0];a.async=1;a.src=g;m.parentNode.insertBefore(a,m)
  })(window,document,'script','//www.google-analytics.com/analytics.js','ga');

  ga('create', 'UA-24060214-17', 'auto');
  ga('set', 'anonymizeIp', true);
  ga('send', 'pageview');

</script>
<script>(window.RLQ=window.RLQ||[]).push(function(){mw.config.set({"wgBackendResponseTime":320});});</script></body></html>