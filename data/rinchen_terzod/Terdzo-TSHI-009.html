<!DOCTYPE html>
<html class="client-nojs" lang="en" dir="ltr">
<head>
<meta charset="UTF-8"/>
<title>Terdzo-TSHI-009 - Rinchen Terdzö</title>
<script>document.documentElement.className = document.documentElement.className.replace( /(^|\s)client-nojs(\s|$)/, "$1client-js$2" );</script>
<script>(window.RLQ=window.RLQ||[]).push(function(){mw.config.set({"wgCanonicalNamespace":"","wgCanonicalSpecialPageName":false,"wgNamespaceNumber":0,"wgPageName":"Terdzo-TSHI-009","wgTitle":"Terdzo-TSHI-009","wgCurRevisionId":116871,"wgRevisionId":116871,"wgArticleId":8661,"wgIsArticle":true,"wgIsRedirect":false,"wgAction":"view","wgUserName":null,"wgUserGroups":["*"],"wgCategories":["Terdzo-TSHI-009","'jam mgon kong sprul","Rin chen gter mdzod","Rin chen gter mdzod Shechen Edition","Klong gsal rdo rje snying po","Gu ru drag po ye shes rab 'bar","Klong gsal snying po","Tibetan Texts","RTZ Volume 48","Tibetan Publications","Revelations - gter ma","Ritual and Liturgical Texts - cho ga phyag len","Vase Consecration - bum sgrub","Mahayoga"],"wgBreakFrames":false,"wgPageContentLanguage":"en","wgPageContentModel":"wikitext","wgSeparatorTransformTable":["",""],"wgDigitTransformTable":["",""],"wgDefaultDateFormat":"dmy","wgMonthNames":["","January","February","March","April","May","June","July","August","September","October","November","December"],"wgMonthNamesShort":["","Jan","Feb","Mar","Apr","May","Jun","Jul","Aug","Sep","Oct","Nov","Dec"],"wgRelevantPageName":"Terdzo-TSHI-009","wgRelevantArticleId":8661,"wgRequestId":"YoZFFzW1bT_HVVXV5DDREQAAAAE","wgCSPNonce":false,"wgIsProbablyEditable":false,"wgRelevantPageIsProbablyEditable":false,"wgRestrictionEdit":[],"wgRestrictionMove":[],"wgPageFormsTargetName":null,"wgPageFormsAutocompleteValues":[],"wgPageFormsAutocompleteOnAllChars":true,"wgPageFormsFieldProperties":[],"wgPageFormsCargoFields":[],"wgPageFormsDependentFields":[],"wgPageFormsCalendarValues":[],"wgPageFormsCalendarParams":[],"wgPageFormsCalendarHTML":null,"wgPageFormsGridValues":[],"wgPageFormsGridParams":[],"wgPageFormsContLangYes":null,"wgPageFormsContLangNo":null,"wgPageFormsContLangMonths":[],"wgPageFormsHeightForMinimizingInstances":800,"wgPageFormsShowOnSelect":[],"wgPageFormsScriptPath":"/extensions/PageForms","edgValues":[],"wgPageFormsEDSettings":null,"wgAmericanDates":false,"wgHeaderTabsTabIndexes":[],"wgMediaViewerOnClick":true,"wgMediaViewerEnabledByDefault":true,"wgCargoMapClusteringMinimum":80,"wgCargoMonthNames":["January","February","March","April","May","June","July","August","September","October","November","December"],"wgCargoMonthNamesShort":["Jan","Feb","Mar","Apr","May","Jun","Jul","Aug","Sep","Oct","Nov","Dec"],"wgCargoWeekDays":["Sunday","Monday","Tuesday","Wednesday","Thursday","Friday","Saturday"],"wgCargoWeekDaysShort":["Sun","Mon","Tue","Wed","Thu","Fri","Sat"],"srfFilteredConfig":null,"simpleBatchUploadMaxFilesPerBatch":{"*":1000},"egMapsScriptPath":"/extensions/Maps/","egMapsDebugJS":false,"egMapsAvailableServices":["leaflet","googlemaps3"],"egMapsLeafletLayersApiKeys":{"MapBox":"","MapQuestOpen":"","Thunderforest":"","GeoportailFrance":""}});mw.loader.state({"site.styles":"ready","noscript":"ready","user.styles":"ready","user":"ready","user.options":"ready","user.tokens":"loading","ext.slideshow.css":"ready","ext.headertabs.styles":"ready","mediawiki.legacy.shared":"ready","mediawiki.legacy.commonPrint":"ready","jquery.makeCollapsible.styles":"ready","ext.semanticbreadcrumblinks.styles":"ready","ext.srf.styles":"ready","ext.smw.style":"ready","ext.smw.tooltip.styles":"ready","mediawiki.skinning.content.externallinks":"ready","skins.timelessness":"ready","skins.timelessness.misc":"ready","skin.timelessness.customless":"ready"});mw.loader.implement("user.tokens@0tffind",function($,jQuery,require,module){/*@nomin*/mw.user.tokens.set({"editToken":"+\\","patrolToken":"+\\","watchToken":"+\\","csrfToken":"+\\"});
});RLPAGEMODULES=["ext.slideshow.main","ext.headertabs","ext.headertabs.large","ext.smw.style","ext.smw.tooltips","site","mediawiki.page.startup","mediawiki.page.ready","jquery.makeCollapsible","mediawiki.searchSuggest","ext.semanticbreadcrumblinks","ext.gadget.purgetab","mmv.head","mmv.bootstrap.autostart","ext.eventLogging","skins.timelessness.js","skins.timelessness.mobile","skin.timelessness.customjs"];mw.loader.load(RLPAGEMODULES);});</script>
<link rel="stylesheet" href="/load.php?lang=en&amp;modules=ext.headertabs.styles%7Cext.slideshow.css%7Cjquery.makeCollapsible.styles%7Cmediawiki.legacy.commonPrint%2Cshared%7Cmediawiki.skinning.content.externallinks%7Cskin.timelessness.customless%7Cskins.timelessness%7Cskins.timelessness.misc&amp;only=styles&amp;skin=timelessness"/>
<link rel="stylesheet" href="/load.php?lang=en&amp;modules=ext.semanticbreadcrumblinks.styles%7Cext.smw.style%7Cext.smw.tooltip.styles&amp;only=styles&amp;skin=timelessness"/>
<link rel="stylesheet" href="/load.php?lang=en&amp;modules=ext.srf.styles&amp;only=styles&amp;skin=timelessness"/>
<script async="" src="/load.php?lang=en&amp;modules=startup&amp;only=scripts&amp;skin=timelessness"></script>
<meta name="ResourceLoaderDynamicStyles" content=""/>
<link rel="stylesheet" href="/load.php?lang=en&amp;modules=site.styles&amp;only=styles&amp;skin=timelessness"/>
<meta name="generator" content="MediaWiki 1.33.3"/>
<meta name="viewport" content="width=device-width, initial-scale=1.0, user-scalable=yes, minimum-scale=0.25, maximum-scale=5.0"/>
<link rel="alternate" type="application/rdf+xml" title="Terdzo-TSHI-009" href="/index.php?title=Special:ExportRDF/Terdzo-TSHI-009&amp;xmlmime=rdf"/>
<link rel="shortcut icon" href="/favicon.ico"/>
<link rel="search" type="application/opensearchdescription+xml" href="/opensearch_desc.php" title="Rinchen Terdzö (en)"/>
<link rel="EditURI" type="application/rsd+xml" href="https://rtz.tsadra.org/api.php?action=rsd"/>
<link rel="license" href="https://creativecommons.org/licenses/by-nc-sa/4.0/"/>
<!--[if lt IE 9]><script src="/load.php?lang=en&amp;modules=html5shiv&amp;only=scripts&amp;skin=Timelessness&amp;sync=1"></script><![endif]-->
</head>
<body class="mediawiki ltr sitedir-ltr mw-hide-empty-elt ns-0 ns-subject page-Terdzo-TSHI-009 rootpage-Terdzo-TSHI-009 skin-timelessness action-view"><div id="mw-wrapper"><div id="mw-header-container" class="ts-container"><div id="mw-header" class="ts-inner"><div id="user-tools"><div id="personal"><h2><span>Anonymous</span><div class="pokey"></div></h2><div id="personal-inner" class="dropdown"><div role="navigation" class="mw-portlet" id="p-personal" aria-labelledby="p-personal-label"><h3 id="p-personal-label" lang="en" dir="ltr">Not logged in</h3><div class="mw-portlet-body"><ul><li id="pt-login"><a href="/index.php?title=Special:UserLogin&amp;returnto=Terdzo-TSHI-009" title="You are encouraged to log in; however, it is not mandatory [o]" accesskey="o"><span>Log in</span></a></li></ul></div></div></div></div></div><div id="p-logo-text" class="mw-portlet" role="banner"><a id="p-banner" class="mw-wiki-title long" href="/index.php/Main_Page">Rinchen Terdzö</a></div><div class="mw-portlet" id="p-search"><h3 lang="en" dir="ltr"><label for="searchInput">Search</label></h3><form action="/index.php" id="searchform"><div id="simpleSearch"><div id="searchInput-container"><input type="search" name="search" placeholder="Search 1,129 pages" title="Search Rinchen Terdzö [f]" accesskey="f" id="searchInput"/></div><input type="hidden" value="Special:Search" name="title"/><input type="submit" name="fulltext" value="Search" title="Search the pages for this text" id="mw-searchButton" class="searchButton mw-fallbackSearchButton"/><input type="submit" name="go" value="Go" title="Go to a page with this exact name if it exists" id="searchButton" class="searchButton"/></div></form></div></div><div class="visualClear"></div></div><div id="menus-cover"></div><div id="mw-content-container" class="ts-container"><div id="mw-content-block" class="ts-inner"><div id="mw-site-navigation"><div id="p-logo" class="mw-portlet" role="banner"><a class="mw-wiki-logo" href="/index.php/Main_Page" title="Visit the main page"></a></div><div id="site-navigation" class="sidebar-chunk"><h2><span>Navigation</span><div class="pokey"></div></h2><div class="sidebar-inner"><div role="navigation" class="mw-portlet" id="p-navigation" aria-labelledby="p-navigation-label"><h3 id="p-navigation-label" lang="en" dir="ltr">Navigation</h3><div class="mw-portlet-body"><ul><li id="n-mainpage-description"><a href="/index.php/Main_Page" title="Visit the main page [z]" accesskey="z"><span>Main page</span></a></li><li id="n-recentchanges"><a href="/index.php/Special:RecentChanges" title="A list of recent changes in the wiki [r]" accesskey="r"><span>Recent changes</span></a></li><li id="n-randompage"><a href="/index.php/Special:Random" title="Load a random page [x]" accesskey="x"><span>Random page</span></a></li><li id="n-Advanced-Search"><a href="/index.php/Special:RunQuery/Search"><span>Advanced Search</span></a></li><li id="n-Illustration-Search"><a href="/index.php/Special:RunQuery/IllustrationSearch"><span>Illustration Search</span></a></li><li id="n-help"><a href="/index.php/Help:Contents" title="The place to find out"><span>Help</span></a></li></ul></div></div><div role="navigation" class="mw-portlet" id="p-Sections" aria-labelledby="p-Sections-label"><h3 id="p-Sections-label" lang="en" dir="ltr">Sections</h3><div class="mw-portlet-body"><ul><li id="n-Biographies"><a href="/index.php/Biographies"><span>Biographies</span></a></li><li id="n-Indexes-.26-Histories"><a href="/index.php/Indexes_and_Lineage_Histories"><span>Indexes &amp; Histories</span></a></li><li id="n-Mahayoga"><a href="/index.php/Mahayoga"><span>Mahayoga</span></a></li><li id="n-Anuyoga"><a href="/index.php/Anuyoga"><span>Anuyoga</span></a></li><li id="n-Atiyoga"><a href="/index.php/Atiyoga"><span>Atiyoga</span></a></li><li id="n-Supplementary-Vols."><a href="/index.php/Supplementary_Volumes"><span>Supplementary Vols.</span></a></li><li id="n-Illustrations"><a href="/index.php/RTZ_Volume_72"><span>Illustrations</span></a></li><li id="n-Full-Outline"><a href="/index.php/RTZ_Outline"><span>Full Outline</span></a></li></ul></div></div><div role="navigation" class="mw-portlet emptyPortlet" id="p-TOOLBOX.7Ctools" aria-labelledby="p-TOOLBOX.7Ctools-label"><h3 id="p-TOOLBOX.7Ctools-label" lang="en" dir="ltr">TOOLBOX|tools</h3><div class="mw-portlet-body"><ul></ul></div></div></div></div><div id="site-tools" class="sidebar-chunk"><h2><span>Wiki tools</span><div class="pokey"></div></h2><div class="sidebar-inner"><div role="navigation" class="mw-portlet" id="p-tb" aria-labelledby="p-tb-label"><h3 id="p-tb-label" lang="en" dir="ltr">Wiki tools</h3><div class="mw-portlet-body"><ul><li id="t-specialpages"><a href="/index.php/Special:SpecialPages" title="A list of all special pages [q]" accesskey="q"><span>Special pages</span></a></li><li id="t-cite"><a href="/index.php?title=Special:CiteThisPage&amp;page=Terdzo-TSHI-009&amp;id=116871" title="Information on how to cite this page"><span>Cite this page</span></a></li><li id="t-cargopagevalueslink"><a href="/index.php?title=Terdzo-TSHI-009&amp;action=pagevalues" rel="cargo-pagevalues"><span>Page values</span></a></li><li id="t-smwbrowselink"><a href="/index.php/Special:Browse/:Terdzo-2DTSHI-2D009" rel="search"><span>Browse properties</span></a></li></ul></div></div></div></div></div><div id="mw-related-navigation"><div id="page-tools" class="sidebar-chunk"><h2><span>Page tools</span><div class="pokey"></div></h2><div class="sidebar-inner"><div role="navigation" class="mw-portlet emptyPortlet" id="p-cactions" aria-labelledby="p-cactions-label"><h3 id="p-cactions-label" lang="en" dir="ltr">Page tools</h3><div class="mw-portlet-body"><ul></ul></div></div><div role="navigation" class="mw-portlet emptyPortlet" id="p-userpagetools" aria-labelledby="p-userpagetools-label"><h3 id="p-userpagetools-label" lang="en" dir="ltr">Userpage tools</h3><div class="mw-portlet-body"><ul></ul></div></div><div role="navigation" class="mw-portlet" id="p-pagemisc" aria-labelledby="p-pagemisc-label"><h3 id="p-pagemisc-label" lang="en" dir="ltr">More</h3><div class="mw-portlet-body"><ul><li id="t-whatlinkshere"><a href="/index.php/Special:WhatLinksHere/Terdzo-TSHI-009" title="A list of all wiki pages that link here [j]" accesskey="j"><span>What links here</span></a></li><li id="t-recentchangeslinked"><a href="/index.php/Special:RecentChangesLinked/Terdzo-TSHI-009" rel="nofollow" title="Recent changes in pages linked from this page [k]" accesskey="k"><span>Related changes</span></a></li><li id="t-print"><a href="/index.php?title=Terdzo-TSHI-009&amp;printable=yes" rel="alternate" title="Printable version of this page [p]" accesskey="p"><span>Printable version</span></a></li><li id="t-permalink"><a href="/index.php?title=Terdzo-TSHI-009&amp;oldid=116871" title="Permanent link to this revision of the page"><span>Permanent link</span></a></li><li id="t-info"><a href="/index.php?title=Terdzo-TSHI-009&amp;action=info" title="More information about this page"><span>Page information</span></a></li><li id="t-pagelog"><a href="/index.php/Special:Log/Terdzo-TSHI-009"><span>Page logs</span></a></li></ul></div></div></div></div><div id="catlinks-sidebar" class="sidebar-chunk"><h2><span>Categories</span><div class="pokey"></div></h2><div class="sidebar-inner"><div role="navigation" class="mw-portlet" id="p-catlist-normal" aria-labelledby="p-catlist-normal-label"><h3 id="p-catlist-normal-label" lang="en" dir="ltr">Categories</h3><div class="mw-portlet-body"><ul><li><a href="/index.php/Category:Terdzo-TSHI-009"><span>Terdzo-TSHI-009</span></a></li><li><a href="/index.php/Category:%27jam_mgon_kong_sprul"><span>'jam mgon kong sprul</span></a></li><li><a href="/index.php/Category:Rin_chen_gter_mdzod"><span>Rin chen gter mdzod</span></a></li><li><a href="/index.php/Category:Rin_chen_gter_mdzod_Shechen_Edition"><span>Rin chen gter mdzod Shechen Edition</span></a></li><li><a href="/index.php/Category:Klong_gsal_rdo_rje_snying_po"><span>Klong gsal rdo rje snying po</span></a></li><li><a href="/index.php/Category:Gu_ru_drag_po_ye_shes_rab_%27bar"><span>Gu ru drag po ye shes rab 'bar</span></a></li><li><a href="/index.php/Category:Klong_gsal_snying_po"><span>Klong gsal snying po</span></a></li><li><a href="/index.php/Category:Tibetan_Texts"><span>Tibetan Texts</span></a></li><li><a href="/index.php/Category:RTZ_Volume_48"><span>RTZ Volume 48</span></a></li><li><a href="/index.php/Category:Tibetan_Publications"><span>Tibetan Publications</span></a></li><li><a href="/index.php/Category:Revelations_-_gter_ma"><span>Revelations - gter ma</span></a></li><li><a href="/index.php/Category:Ritual_and_Liturgical_Texts_-_cho_ga_phyag_len"><span>Ritual and Liturgical Texts - cho ga phyag len</span></a></li><li><a href="/index.php/Category:Vase_Consecration_-_bum_sgrub"><span>Vase Consecration - bum sgrub</span></a></li><li><a href="/index.php/Category:Mahayoga"><span>Mahayoga</span></a></li></ul></div></div></div></div></div><div id="mw-content"><div id="content" class="mw-body" role="main"><div class="mw-indicators mw-body-content">
</div>
<h1 id="firstHeading" class="firstHeading">Terdzo-TSHI-009</h1><div id="mw-page-header-links"><div role="navigation" class="mw-portlet" id="p-namespaces" aria-labelledby="p-namespaces-label"><h3 id="p-namespaces-label" lang="en" dir="ltr">Namespaces</h3><div class="mw-portlet-body"><ul><li id="ca-nstab-main" class="selected"><a href="/index.php/Terdzo-TSHI-009" title="View the content page [c]" accesskey="c"><span>Page</span></a></li><li id="ca-talk" class="new"><a href="/index.php?title=Talk:Terdzo-TSHI-009&amp;action=edit&amp;redlink=1" rel="discussion" title="Discussion about the content page (page does not exist) [t]" accesskey="t"><span>Discussion</span></a></li></ul></div></div><div role="navigation" class="mw-portlet" id="p-views" aria-labelledby="p-views-label"><h3 id="p-views-label" lang="en" dir="ltr">Page actions</h3><div class="mw-portlet-body"><ul><li id="ca-view" class="selected"><a href="/index.php/Terdzo-TSHI-009" redundant="1"><span>View</span></a></li><li id="ca-formedit"><a href="/index.php?title=Terdzo-TSHI-009&amp;action=formedit" title="Edit this page with a form [&amp;]" accesskey="&amp;"><span>View form</span></a></li><li id="ca-viewsource"><a href="/index.php?title=Terdzo-TSHI-009&amp;action=edit" title="This page is protected.&#10;You can view its source [e]" accesskey="e"><span>View source</span></a></li><li id="ca-history"><a href="/index.php?title=Terdzo-TSHI-009&amp;action=history" title="Past revisions of this page [h]" accesskey="h"><span>History</span></a></li><li id="ca-more" class="dropdown-toggle"><span>More</span></li></ul></div></div></div><div class="visualClear"></div><div class="mw-body-content" id="bodyContent"><div id="contentSub"></div><div id="mw-content-text" lang="en" dir="ltr" class="mw-content-ltr"><div class="mw-parser-output"><div class="mw-parser-output"><div style="display:none">
<p><br />
</p><p><br />
</p>
<pre><span class="smw-highlighter" data-type="4" data-state="inline" data-title="Warning" title="Property &quot;Author&quot; has a restricted application area and cannot be used as annotation property by a user."><span class="smwtticon warning"></span><span class="smwttcontent">Property "Author" has a restricted application area and cannot be used as annotation property by a user.</span></span>&#32;
</pre>
<p>&#32;
</p><p><br />
</p><p><br />
</p><p>&#32;&#32;&#32;&#32;
</p><p><br />
</p><p><br />
</p><p><br />
</p><p><br />
</p><p><br />
</p><p><br />
</p><p><br />
</p>
</div>
<div class="titleSection">
	<div class="bookTitle">
		<div class="textpdf"><center><div class="thumb tright"><div class="thumbinner" style="width:302px;"><a href="/index.php/File:Terdzo-TSHI-009.pdf" class="image"><img alt="Terdzo-TSHI-009.pdf" src="/images-rtz/thumb/0/0e/Terdzo-TSHI-009.pdf/page1-300px-Terdzo-TSHI-009.pdf.jpg" decoding="async" width="300" height="61" class="thumbimage" srcset="/images-rtz/thumb/0/0e/Terdzo-TSHI-009.pdf/page1-450px-Terdzo-TSHI-009.pdf.jpg 1.5x, /images-rtz/thumb/0/0e/Terdzo-TSHI-009.pdf/page1-600px-Terdzo-TSHI-009.pdf.jpg 2x" data-file-width="1650" data-file-height="337" /></a>  <div class="thumbcaption"><div class="magnify"><a href="/index.php/File:Terdzo-TSHI-009.pdf" class="internal" title="Enlarge"></a></div></div></div></div><br />
<div class="pdfcaption">Click the picture above to view the Shechen manuscript.</div></center></div>
		<div class="headerInfo">
<p>			<span class="maintib">སྣོད་བཅུད་ཀྱི་ཉེས་པ་ཞི་བར་བྱེད་པའི་གཏེར་བུམ་སྒྲུབ་ཐབས་ཀྱི་གཞུང་དང་ལག་ལེན་ནོར་བུ་ཀེ་ཏ་ཀའི་ཕྲེང་བ་</span><br />
</p>
			<div class="mainwy">snod bcud kyi nyes pa zhi bar byed pa'i gter bum sgrub thabs kyi gzhung dang lag len nor bu ke ta ka'i phreng ba</div><br />
<p>			<i>by</i> &#160;འཇམ་མགོན་ཀོང་སྤྲུལ་ (<a href="/index.php/%27jam_mgon_kong_sprul" title="&#39;jam mgon kong sprul">Jamgön Kongtrul Lodrö Taye</a>)<br />
			<i>revealed by</i> &#160;ཀློང་གསལ་སྙིང་པོ་ (<a href="/index.php/Klong_gsal_snying_po" title="Klong gsal snying po">Longsal Nyingpo</a>)<br />
			<i>in cycle</i> &#160;ཀློང་གསལ་རྡོ་རྗེ་སྙིང་པོ་, གུ་རུ་དྲག་པོ་ཡེ་ཤེས་རབ་འབར་ (<a href="/index.php?title=Gu_ru_drag_po_ye_shes_rab_%27bar,_Klong_gsal_rdo_rje_snying_po&amp;action=edit&amp;redlink=1" class="new" title="Gu ru drag po ye shes rab &#39;bar, Klong gsal rdo rje snying po (page does not exist)">Gu ru drag po ye shes rab 'bar, Klong gsal rdo rje snying po</a>)<br />
			<span class="volInfo">Volume 48 (ཚི) / Pages 73-138 / Folios 1a1 to 33b1</span>
</p>
		</div>
	</div>
	<div class="breadcrumb catalogdata mw-collapsible mw-collapsed" data-expandtext="Catalog Information" data-collapsetext="Collapse">
		<div class="text-breadcrumb-content"><a href="/index.php/Main_Page" title="Main Page">Rinchen Terdzö Volumes List</a> &gt; <a href="/index.php/RTZ_Volume_48" title="RTZ Volume 48">Volume 48</a> &gt; Text #9  (<a href="#Other_Information">Scroll to Bottom</a>)</div>
<table class="catalogInfo mw-collapsible-content">

<tbody><tr>
<th class="meta">Citation
</th>
<td class="meta"><a href="/index.php/%27jam_mgon_kong_sprul" title="&#39;jam mgon kong sprul">'jam mgon kong sprul</a>. snod bcud kyi nyes pa zhi bar byed pa'i gter bum sgrub thabs kyi gzhung dang lag len nor bu ke ta ka'i phreng ba. In Rin chen gter mdzod chen mo pod zhe brgyad pa (The Great Treasury of Rediscovered Teachings Volume 48) by 'jam mgon kong sprul, 73-138. New Delhi: Shechen Publications, 2007-2016.
</td></tr>
<tr>
<th class="meta">Author
</th>
<td class="meta">'jam mgon kong sprul<br /><big>འཇམ་མགོན་ཀོང་སྤྲུལ་</big><br />
</td></tr>
<tr>
<th class="meta">Source Revealer
</th>
<td class="meta">Klong gsal snying po<br /><big>ཀློང་གསལ་སྙིང་པོ་</big><br />
</td></tr>
<tr>
<th class="meta">Cycle
</th>
<td class="meta"><a href="/index.php?title=Gu_ru_drag_po_ye_shes_rab_%27bar,_Klong_gsal_rdo_rje_snying_po&amp;action=edit&amp;redlink=1" class="new" title="Gu ru drag po ye shes rab &#39;bar, Klong gsal rdo rje snying po (page does not exist)">Gu ru drag po ye shes rab 'bar, Klong gsal rdo rje snying po</a><br /><big>ཀློང་གསལ་རྡོ་རྗེ་སྙིང་པོ་, གུ་རུ་དྲག་པོ་ཡེ་ཤེས་རབ་འབར་</big><br />
</td></tr>
<tr>
<th class="meta">Terdzö Category
</th>
<td class="meta">Mahayoga<br />
</td></tr>
<tr>
<th class="meta">Tibetan Colophon(s)
</th>
<td class="meta"><big>སྣ་ཚོགས་ནོར་བུ་ཇི་བཞིན་དགོས་པའི་དོན། །ཀུན་འབྱུང་པདྨའི་ཡེ་ཤེས་རྩལ་ཤར་འདི། །བྱི་དོར་བྱས་པས་བསྟན་འགྲོ་རིས་མེད་པར། །ཉེས་ཞི་མཐུན་རྐྱེན་རྒྱས་པའི་བཙས་སུ་ཤོག །དེ་ལྟར་གཏེར་ཆེན་ཀློང་གསལ་མདོ་སྔགས་གླིང་པའི་ཟབ་གཏེར་ལས་བྱོན་པའི་གཏེར་བུམ་འདི་རྣམས་སྙིགས་མའི་བསྟན་ཞབས་འདིར་ཟབ་ཅིང་ལག་ལེན་བདེ་བའི་ཁྱད་པར་ཅན་དུ་སྣང་རུང་། གསལ་བྱེད་ཡིག་ཆ་འགའ་རེ་རང་བཟོར་སྦྱར་བས་རྒྱས་དྲགས་རང་གཞུང་ལས་བརྒལ་བ་དང་། འགའ་ཞིག་བསྡུས་ཆེས་པས་ལག་ལེན་དུ་འདེབས་དཀའ་བར་མཐོང་ནས་གཞུང་རྩ་བ་སོར་བཞག །ཁ་སྐོང་འོས་པ་རྣམས་གཏེར་རྙིང་དང་ཚད་ལྡན་གོང་མའི་གཞུང་ལས་བཏུས་ཏེ། སྔགས་རིག་འཛིན་པ་པདྨ་གར་དབང་བློ་གྲོས་མཐའ་ཡས་པའི་སྡེས་བཛྲ་ཙིཏྟ་ཀོ་ཊིའི་སྒྲུབ་གནས་སུ་བགྱིས་པ་དགེ་ལེགས་འཕེལ་</big><br />
</td></tr>
<tr>
<th class="meta">Wylie Colophon(s)
</th>
<td class="meta">sna tshogs nor bu ji bzhin dgos pa'i don/_/kun 'byung pad+ma'i ye shes rtsal shar 'di/_/byi dor byas pas bstan 'gro ris med par/_/nyes zhi mthun rkyen rgyas pa'i btsas su shog_/de ltar gter chen klong gsal mdo sngags gling pa'i zab gter las byon pa'i gter bum 'di rnams snyigs ma'i bstan zhabs 'dir zab cing lag len bde ba'i khyad par can du snang rung /_gsal byed yig cha 'ga' re rang bzor sbyar bas rgyas drags rang gzhung las brgal ba dang /_'ga' zhig bsdus ches pas lag len du 'debs dka' bar mthong nas gzhung rtsa ba sor bzhag_/kha skong 'os pa rnams gter rnying dang tshad ldan gong ma'i gzhung las btus te/_sngags rig 'dzin pa pad+ma gar dbang blo gros mtha' yas pa'i sdes badz+ra tsit+ta ko Ti'i sgrub gnas su bgyis pa dge legs 'phel
</td></tr>
<tr>
<th class="meta">Notes
</th>
<td><b>Front left-side note:</b><br />bca' sgrub<br /><b>Back left-side note:</b><br />gter mdzod zhi las bum gter sna tshogs<br />
</td></tr>
<tr>
<th class="meta">Links
</th>
<td class="meta">No TBRC link // No THL link
</td></tr></tbody></table>
	</div>
</div>
<div class="textsnav" style="float:left;"><a href="/index.php/Terdzo-TSHI-008" title="Terdzo-TSHI-008">&lt; Previous Text</a>
</div>
<div class="textsnav" style="float:right;"><a href="/index.php/Terdzo-TSHI-010" title="Terdzo-TSHI-010">Next Text &gt; </a>
</div><div style="clear:both;"></div>
<h1 style="font-size: 24px !important;"><span class="mw-headline" id="Tibetan_Text">Tibetan Text</span></h1>
<div id="tibetan" class="tib-text">
<p>༄༅། །སྣོད་བཅུད་ཀྱི་ཉེས་པ་ཞི་བར་བྱེད་པའི་གཏེར་བུམ་སྒྲུབ་ཐབས་ཀྱི་གཞུང་དང་ལག་ལེན་ནོར་བུ་ཀེ་ཏ་ཀའི་ཕྲེང་བ་ཞེས་བྱ་བ་བཞུགས་སོ། །
ན་མོ་གུ་རུ་ནི་དྷི་གྷ་ཊཿཡ། དུག་ལྔའི་ཉེས་པས་འབྱུང་ལྔའི་བཅུད་དང་ཆ། །དར་གུད་མི་སྙོམ་སྣོད་བཅུད་རྒུད་པའི་ཚོགས། །སེལ་མཛད་ཡེ་ཤེས་རང་རྩལ་ཐབས་མཁས་ཀྱི། །ཕྲིན་ལས་འཛད་མེད་པདྨ་རྒྱལ་པོར་འདུད། །དེ་ཉིད་ཀྱིས་གངས་ཅན་རྗེ་འབངས་ཡོངས་ལ་ཐུགས་བརྩེ་བས་དགོངས་ཏེ་དུས་དང་སྐལ་པར་འཚམ་པའི་གདམས་ངག་མཐའ་ཡས་པ་བསྩལ་པ་ཟབ་མོའི་གཏེར་ཁ་རྣམས་ལས་བྱོན་པ་ཇི་སྙེད་ཅིག་མཆིས་པ་ལས། འདིར་གཏེར་ཆེན་ཀློང་གསལ་སྙིང་པོའི་ཟབ་གཏེར་དྲག་པོ་ཡེ་ཤེས་རབ་འབར་དང་། རྡོ་རྗེའི་སྙིང་པོ། བི་མ་ལའི་ཆོས་སྐོར་རྣམས་ལས་གསུངས་པའི་སྣོད་བཅུད་ཀྱི་ཉེས་པ་ཞི་བར་བྱེད་པའི་ཐབས་ལག་ལེན་དུ་དྲིལ་བ་ལ་ལྔ། བརྟན་བཞུགས་ནོར་བུ་བོད་ཁམས་བདེ་བྱེད། ཉེས་སེལ་དབང་བུམ། རྟེན་འབྲེལ་སྤྱི་བཅོས། རི་དབང་སྤྱི་བཅོས། ནཱ་ག་སྤྱི་བཅོས་སོ། །དང་པོ་ལ་
གཉིས། གཞུང་གི་ཁུངས་བསྟན། ལག་ལེན་གསལ་བར་བཤད་པའོ། །དང་པོ་ལ་གསུམ། གང་ཞིག་བྱ་བའི་དགོས་ཆེད། ཇི་ལྟར་བྱ་བའི་ཚུལ། གང་དུ་འཇོག་པའི་དབྱེ་བ་བསྟན་པའོ། །དང་པོ་ནི། རྩ་གསུམ་ལྷ་ལ་ཕྱག་འཚལ་ལོ༔ ྈྈྈྈ བདེ་ཆེན་ཡེ་ཤེས་སྐྱེད་པའི་ལྷ༔ པདྨ་འབྱུང་གནས་ཐུགས་རྗེ་ཡིས༔ བོད་ཀྱི་བསོད་ནམས་མཆོག་ཐོབ་གཙོ༔ བསམ་ཡས་ལ་སོགས་བརྟན་བཞུགས་མཛད༔ མ་འོངས་འགྲོ་རྣམས་མི་དགེའི་མཐུས༔ འབྱུང་བའི་བཅུད་ཉམས་ལྷ་འདྲེ་འཁྲུགས༔ དེ་དུས་ནུས་ལྡན་སེམས་བསྐྱེད་ཅན༔ བོད་ཀྱི་བསོད་ནམས་རབ་སྤེལ་ཕྱིར༔ བསྟན་འདི་འབྲས་བུ་བརྗོད་མཐའ་ཡས༔ ཕྱི་ནས་ཡངས་པའི་ས་གནད་གསོ༔ ནང་ནས་དགོན་གནས་ས་བཅུད་དབབ༔ གསང་བ་རྣལ་འབྱོར་ནུས་པ་གསོ༔ ཞེས་སོ། །གཉིས་པ་ཇི་ལྟར་བྱ་ཚུལ་ནི། ཀུན་ལ་གཅེས་པའི་གསང་སྔགས་འདི༔ གསེར་སོགས་རིན་པོ་ཆེ་ཡིས་བྲི༔ བྱིན་རླབས་ལྡན་པའི་ཆུ་ཡིས་བྱུག༔ ཡི་གེ་དབུ་ཅན་ལྷད་མེད་བྲི༔ ཨཱོྃ་ན་མ་སཏྲཻ་ཡ་དྷྭི་ཀཱ་ནཱཾ༔ སརྦ་ཏ་ཐཱ་ག་ཏ་ཧྲི་ད་ཡ་གརྦྷེ་ཛྭ་ལ་ཛྭ་ལ་དྷརྨ་དྷཱ་ཏུ་གརྦྷེ༔ སཾ་བྷ་ར་སཾ་བྷ་ར་མ་མ་ཨཱ་ཡུཿསཾ་ཤོ་དྷ་ཡ་མ་མ་སརྦ་པཱ་པཾ་སརྦ་ཏ་ཐཱ་ག་ཏ་ས་མནྟོཥྞཱི་ཥ་བི་མ་ལེ་བི་ཤུདྡྷེ་ཧཱུྃ་ཧཱུྃ་ཧཱུྃ༔ ཨཾ་བཾ་སཾ་ཛ་སྭཱ་ཧཱ༔ ཡེ་དྷརྨཱ་དང༔ སོ་སོའི་འདོད་གསོལ་སྤེལ་ཚིག་ཅན༔ སྨན་དང་རིན་ཆེན་དར་ཟབ་འབྲུ༔ གཡང་ཅན་རྟེན་འབྲེལ་མཐུན་པར་བྱ༔ གནས་ཆེན་རྣམས་ཀྱི་ས་སྣ་ཡི༔ ཚད་དང་ལྡན་པའི་མཆོད་རྟེན་དབུས༔ གཞུག་ལ་རབ་གནས་དང་ལྡན་གྱིས༔ ཞེས་སོ། །གསུམ་པ་གང་དུ་འཇོག་པའི་དབྱེ་བ་བསྟན་པ་ལ་བཞི། གསང་བ་རྣལ་འབྱོར་ནུས་གསོ། ནང་དགོན་གནས་བཅུད་འབེབ། ཕྱི་ས་དགྲ་བཅོས་པ། ལག་ལེན་རྒྱས་བསྡུས་ཀྱི་དོན་བསྡུ་བའོ། །དང་པོ་ནི། མཆོད་པའི་གྲལ་ལམ་མཛོད་ཕུགས་བཞུགས༔ འདུལ་ཁྲིམས་དམ་ཚིག་ཉམས་པ་སོར་ཆུད་ཅིང༔ རིམ་གཉིས་དགེ་སྦྱོར་ནུས་པ་འཕེལ་བར་བྱེད༔ ཡང་ན་ཁང་པའི་གྲྭ་རུ་སྦས་ཀྱང་རུང༔ ཞེས་སོ། །གཉིས་པ་ནང་དགོན་གནས་བཅུད་འབེབ་ནི། དགོན་གྱི་གནས་སུ་ས་བཅུད་དབབ་ཚུལ་ནི༔ གནས་ཆེན་ས་སྣས་ཚ་ཚ་བྱས་པའི་ནང༔ སྔོན་བཞིན་རྟེན་འབྲེལ་མཐུན་པར་བཞུགས་གསོལ་ནས༔ དེ་ཉིད་ཁམ་སའི་རིན་ཆེན་འབར་བ་འམ༔ ཡང་ན་ཁམ་སའི་བུམ་པ་བཟོས་ནང་གཞུག༔ ཚ་ཚའི་ཁྱམས་སུ་སྨན་དར་འབྲུ་སྣ་བླུག༔ གང་ཤོང་མང་པོར་བཤད་དེ་རྟེན་འབྲེལ་དགོངས༔ ཞེས་སོ། །གསུམ་པ་ཕྱི་ས་དགྲ་བཅོམ་པ་ནི། རལ་བ་འདྲ་བའི་སྲུབས་དང་ཆད་པའི་མཚམས༔ ཤོར་བ་ལྟ་བུར་བརྟེན་པའི་ཚུལ་དུ་བཞུགས༔ ལྷུང་ལ་ཁད་འདྲ་འོག་ནས་བརྟེན་པའི་ཚུལ༔ མདུང་
ཚུགས་ལྟ་བུར་དེ་ཡི་ཐད་དུ་བཞུགས༔ གྲོག་ཕུག་མང་སར་དེ་སྲིད་རེ་རེ་བཞུགས༔ ས་ལྷོ་ཆད་སར་རང་སར་བུམ་པ་བཞག༔ འོག་ནས་རྟེན་པ་ཆུང་བ་ལྟ་བུ་ལ༔ ཁམ་སའི་གླང་ཆེན་བཟོས་པའི་ནང་དུ་བཞག༔ བྱང་ནས་སྐྱོར་བ་ཆུང་བ་ལྟ་བུ་ལ༔ ཁམ་སའི་རི་རབ་བང་རིམ་ཚུལ་དུ་བཞག༔ ཤར་ན་མཆོད་རྟེན་མི་རུང་ཡང༔ ཤིང་སྣ་མང་དུ་བསྡེབས་ལ་བཞུགས༔ ཐོག་ན་མཆོད་རྟེན་མི་རུང་ཡང༔ བླ་མའི་ཞྭ་དཔེ་ལྟ་བུའི་སྣོད༔ བརྒྱུད་རིམ་མཚན་ཐོ་བྱིན་རླབས་རྟེན༔ བཅས་པ་ལྷན་ཅིག་བསྡེབས་ལ་བཞུགས༔ ཡངས་པའི་ས་གནད་གསོ་བ་ནི༔ ཕག་སྦྲུལ་ཐུག་པ་ལྟ་བུའི་མཚམས༔ ཚ་ཚའི་བཞུགས་སྣོད་གྲུ་བཞི་པ༔ ལོགས་སུ་བཀྲ་ཤིས་རྟགས་བརྒྱ་བྲི༔ འོག་ཏུ་སྣ་ཚོགས་རྡོ་རྗེ་བྲི༔ ཁྱམས་སུ་ཀླུ་སྨན་སྣ་ཚོགས་བླུག༔་་་ས་རིམ་གཅིག་འོག་ཏུ་གླ་བའི་མཆེ་བ་གཞུག་ཟེར་བ་ཞིག་འདུག །སྟག་སེང་འཛིངས་པ་ལྟ་བུའི་མཚམས༔ གོང་བཞིན་ཐོག་ཏུ་གཡུང་དྲུང་བྲི༔ འོག་ཏུ་རྨ་བྱའི་མདོངས་སྒྲོ་བཞག༔ སྦལ་སྦྲུལ་འཛིངས་པ་ལྟ་བུ་ལ༔ ཚ་ཚ་གཞུག་སྣོད་གྲུ་གསུམ་པ༔ ལོགས་གསུམ་ཁྲོཾ་གྱི་ཡི་གེ་བྲི༔ གྲྭ་རུ་འུག་པའི་སྡེར་མོ་བཞག༔་་་དང་རུ་ཡང་འདུག །སྤྲེལ་དམར་མེ་ཁྱེར་ལྟ་བུའི་ཐད༔ བུམ་པ་ཁ་དོག་སྔོན་པོ་བཞག༔ དོམ་ནག་ཁྲོས་པ་ལྟ་བུ་ལ༔ ཟླུམ་པོའི་སྣོད་དུ་སྨན་འབྲུ་བཅས༔ ཚ་ཚ་མགོ་བོ་མངོན་པ་ཙམ༔ བྱ་ཕོ་ཟེ་འཛིངས་ལྟ་བུ་ལ༔ གཞུག་སྣོད་རིན་ཆེན་འབར་བ་ལ༔ མེ་རི་འབར་བའི་ཚུལ་དུ་གཞུག༔ སྦལ་སྡིག་འཛིངས་པ་ལྟ་བུ་ལ༔ གཞུག་སྣོད་གྲུ་གསུམ་མེ་རིས་མཚན༔ རྒྱབ་རི་ཆུང་སར་རང་རང་རྒྱབ༔ རི་རབ་བང་རིམ་བཅུ་གསུམ་ཚུལ༔ བང་རིམ་ལཾ་གྱིས་མཚན་པ་བཞུགས༔ སྐྱོར་བའམ་མདུད་པ་ཐེབས་པའི་སར༔ འོས་པའི་མཚམས་སུ་བུམ་པ་བཞག༔ གཤའ་མདའ་ཟུག་སར་རི་རབ་ཚུལ༔ ཆུ་བོ་འོག་ནས་ཕྱིར་སོང་ཐད༔ རི་རབ་བང་རིམ་ཤིང་གིས་མཚོན༔ ལུང་གསུམ་འདུས་པའི་གདོང་གསུམ་སྣར༔ གྲུ་གསུམ་ལོགས་གསུམ་གཡུང་དྲུང་མཚོན༔ བྲག་རི་མཚོན་ཆ་གཟེངས་འདྲ་ལ༔ ཚ་ཚ་བཞུགས་སྣོད་ཟླུམ་པོ་ལ༔ སྟེང་དུ་དགའ་བ་འཁྱིལ་བ་བྲི༔ གནམ་གྱི་མཆེ་བ་སར་ཟུག་སར༔ གཞུག་སྣོད་ཟླ་གམ་ཚུལ་བྱ་ཞིང༔ དེ་ལ་ཉི་མ་ཟླ་བ་བྲི༔ བྲག་རི་སྲིན་པོ་ཁྲོས་འདྲ་ལ༔ ཁྲོ་རྒྱལ་གཤིན་རྗེའི་གདོང་ཞལ་སྟོན༔་་་ལས་གཤིན་གྱི་སྐུ། ཤོར་འདྲ་ཕྱགས་འདྲ་བཅུད་མེད་ལ༔ གཞུག་སྣོད་ཀ་པཱ་ལ་རུ་བྱ༔ དབུས་སམ་སྐྱོར་བ་ལྟ་བུར་བྱ༔ རང་རང་ས་ཡི་སྲུང་བ་ལ༔ ཤར་གྱི་སྟག་སྐྱར་མདའ་ཕོག་ན༔ དེ་ལ་སྨན་གྱི་བུམ་པས་གསོ༔ ལྷོ་ཡི་གཡུ་འབྲུག་སྐེད་ཆད་ན༔ དེ་ལ་རིན་ཆེན་སྣ་ལྔས་མཐུད༔ ནུབ་ཀྱི་མེ་བྱར་ཁྲས་འཇབ་ན༔ དེ་ལ་སྔགས་ཀྱི་ཐུན་གྱིས་ཟློག༔་་་དེ་གཉིས་མཚམས་སུ་ཡུངས་དཀར་དང་བཅས། བྱང་གི་རུས་སྦལ་གཞུང་རལ་ན༔ དེ་ལ་འབྲུ་སྣའི་ཚོགས་ཀྱིས་གསོ༔ ཉི་ཟླ་ཆུ་ཡིས་ཁྱེར་བ་སོགས༔ འབྱུང་བ་མི་མཐུན་གར་ཡོང་སར༔ ཨཱོྃ་ྈསྭཱ་ཧཱ༔ གོང་དང་འདི་ཡང་ཚ་ཚར་གཞུག༔ ཚུལ་མ་ཡིན་པ་གར་སྣང་ཡང༔ དེ་ལ་ཚ་ཚ་སྨན་བུམ་གཞུག༔ གནད་ཀྱི་ཚུལ་རྣམས་བཅོས་ཤིང་གསོ༔ ཞེས་སོ། །བཞི་པ་ལག་ལེན་རྒྱས་བསྡུས་ཀྱི་དོན་བསྡུ་ནི༔ དེ་ལྟར་ཚུལ་ཙམ་མ་འགྲུབ་ཀྱང༔ སེམས་བསྐྱེད་ལྡན་པའི་སྐྱེས་བུ་ཡིས༔ ཚ་ཚ་མི་འཇིག་རྒྱ་ཡིས་གདབ༔ རབ་གནས་བརྟན་བཞུགས་ལེགས་བསྐྱར་ན༔ འབྲས་བུ་བསླུ་མེད་ཆ་ཤས་འབྱུང༔ གང་འགྲུབ་ཚུལ་བཞིན་རྒྱས་པར་བྱ༔ རབ་
གནས་བརྟན་བཞུགས་ཤིས་པ་བརྗོད༔ འགྲོ་ཕན་སེམས་སྐྱེད་བསྔོ་སྨོན་གཅེས༔ སྐལ་ལྡན་རྣམས་ཀྱིས་སྤྱོད་པར་གྱིས༔ ས་མ་ཡཱ༔ ཞེས་གསུངས་སོ། །གཉིས་པ་ལག་ལེན་གསལ་བར་བཤད་པ་ལ་གསུམ། བཅའ་བ། སྒྲུབ་པ། སྦ་བའི་ཐབས་སོ། །དང་པོ་ནི། རབ་མཐིང་ཤོག་ལ་གསེར་དངུལ། མ་འཛོམ་ན་རྒྱ་ཤོག་ལ་རྒྱ་མཚལ་གྱི་ཁུ་བས་ནང་གཞུག་ཐོག་མར། རྣམ་བཅུ་དབང་ལྡན་བརྩེགས་མ་དང་། དེ་ནས་གོང་ཕྲེང་དུ་དགོངས་དོན་རབ་གསལ་ནས་བརྒྱུད་རིམ་གྱི་མཚན་སྔགས་ཐོག་མར་འབྲི་བར་གསུངས་པ་ལྟར་ན། ཨཱོྃ་ཨཱཿདྷརྨ་ཀཱ་ཡ་ཨ་མི་ཏ་བྷཱ་ཧཱུྃ། དེ་བཞིན་འབྲུ་གསུམ་ཐོག་མཐར་སྦྱར་བ་འགྲེས་ཏེ། སཾ་བྷོ་ག་ཀཱ་ཡ་མ་ཧཱ་ཀཱ་རུ་ཎི་ཀ །ནིརྨཱ་ཎ་ཀཱ་ཡ་པདྨཱ་ཀ་ར། ཌཱ་ཀི་ཛྙཱ་ན་སཱ་ག་ར་རཱཛྙཱི། བིདྱཱ་དྷ་ར་དྷཱ་ཏུ་ཀཱ་ཤ་གརྦྷ། མངྒ་ལ་རསྨི། གུ་རུ་ག་ག་ན་ས་མུ་དྲ། སརྦ་མ་ཧཱ་གུ་རུ། ཞེས་པ་རྣམས་ཀྱི་མཇུག་ཏུ། བརྒྱུད་གསུམ་རིག་འཛིན་བླ་མ་རྣམས་ཀྱི་བྱིན་རླབས་ཐུགས་རྗེ་ནུས་མཐུས། ཞེས་འདོད་གསོལ་སྒྱུར་སོ་གཤམ་གསལ་ལྟར་སོ་སོ་བྱ། འོན་ཀྱང་བླ་བརྒྱུད་འདི་ནང་གསང་སྐབས་ལས། ཕྱིའི་ས་བཅོས་ལ་མ་གྲུབ་ཀྱང་ཆོག་པར་མངོན། ཕྲེང་གཉིས་པ་དང་གསུམ་པར་གོང་གསལ་དྲི་མེད་གཟུངས་ཐུང་དང་རྟེན་སྙིང་མཐར་སྤེལ་ཚིག་སོ་སོའི་སྐབས་སྦྱར་དགོས་པས། རྣལ་འབྱོར་ནུས་གསོའི་སྐབས། མཆོག་གསུམ་རྩ་གསུམ་རིག་པ་ཆེན་པོའི་བདེན་པའི་བྱིན་གྱི་བརླབས་ཀྱིས། རྣལ་འབྱོར་པའི་སྡོམ་གསུམ་དམ་ཚིག་ཉམས་ཆག་ཐམས་ཅད་བྱང་ཞིང་སོར་ཆུད་ནས་དགེ་སྦྱོར་སྤྱི་དང་ཁྱད་པར་རིམ་གཉིས་ཏིང་འཛིན་སྒོམ་བཟླས་ཀྱི་ནུས་སྟོབས་ཡོན་ཏན་གོང་ནས་གོང་དུ་འཕེལ་བར་གྱུར་ཅིག །ཅེས་དང་། དགོན་གནས་བཅུད་འབེབ་སྐབས་བདེན་བརྗོད་སྔར་ལྟར་ལ། བྱིན་གྱི་རླབས་ཀྱིས་ཡུལ་ཕྱོགས་སྤྱི་དང་ཁྱད་པར་དགོན་གནས་གཙུག་ལག་ཁང་ངམ། རྒྱལ་པོའི་ཕོ་བྲང་ངམ། གནས་ཁང་རྟེན་ཁྱིམ། ཞེས་སྐབས་སྦྱར་བསྒྱུར་ལ། འདིར་ཕྱི་ནང་འབྱུང་བ་མི་མཐུན་གཅོད་འདྲལ་གྱི་ཉེས་པ་མཐའ་དག་ཞི་ཞིང་སྟོང་གསུམ་སྲིད་གསུམ་སྣོད་བཅུད་ཀྱི་དཔལ་འབྱོར་བདེ་ལེགས་ཐམས་ཅད་འདུ་ཞིང་རྒྱས་པར་གྱུར་ཅིག །ཅེས་དང་། ས་དགྲ་སོ་སོ་ལ་ཁ་སྒྱུར་རིགས་པས་འཕྲུལ་དགོས་ཀྱང་སྤྱི་ཙམ་དུ། བྱིན་གྱི་རླབས་ཀྱིས་ས་དགྲས་གནོད་པའི་ཉེས་སྐྱོན་མཐའ་དག་ཞི་ཞིང་ས་དཔལ་ལེགས་པའི་ཡོན་ཏན་ཕུན་སུམ་ཚོགས་པ་དང་ལྡན་པར་གྱུར་ཅིག །ཅེས་སྦྱར། གནས་ཆེན་རྣམས་ཀྱི་ཆུ་སྣ་དང་སྒྲུབ་ཆེན་གྱི་བུམ་ཆུ་ལ་དྲི་བཟང་དང་བྱིན་རྟེན་བསྲེས་པས་བྱུགས། བཟང་ཤིང་རྩ་རྩེ་མ་ལོག་པའི་སྲོག་ཤིང་ལ་ཡིག་མཇུག་ནས་ནང་བསྟན་དུ་དྲིལ་ལ་དར་སྣའི་ན་བཟའ་གསོལ། གནས་ཆེན་སྒྲུབ་གནས་མཐའ་འདུལ་ཡང་འདུལ་ལྷ་ཁང་མཆོད་རྟེན་བཀྲ་ཤིས་པ་རྣམས་ཀྱི་ས་སྣ་ལས་གསང་བའི་དོན་ལ་མཆོད་རྟེན་དང་། ཕྱི་ནང་གཉིས་ལ་སཱཙྪ་བཏབ་པའི་ནང་དུ་བཅུག །མཆོད་རྟེན་བྱེད་ན་སྲོག་ཤིང་ཚད་ལྡན་དང་གཟུངས་འདོད་གསོལ་ཅི་མང་བྱས་ལ་དབུས་སུ་གཞུག །སྨན་འབྲུ་རིན་ཆེན་དར་ཟབ་བྱིན་རྟེན་སོགས་སྤྱི་མཐུན་གྱིས་བཀང་། སཱཙྪ་ནང་དོན་ལ་ཁམ་སའི་བུམ་པའམ་རིན་ཆེན་འབར་བའི་ནང་དུ་བཅུག །བར་མཚམས་སྨན་འབྲུ་རིན་ཆེན་དར་ཟབ་གཡང་རྫས་མང་པོས་བཀང་ལ་ཁ་བཅད། ཕྱི་ས་དགྲ་སྤྱི་ལ་དེ་མཚུངས་བྱ། དམིགས་བསལ་འོག་རྟེན་མེད་པ་ལ་གླང་ཆེན་གཟུགས་ཀྱི་ནང་དུ་གཞུག་པ་སོགས་གཏེར་གཞུང་ནས་གསུངས་པ་ལྟར་སོ་སོའི་གཞག་སྣོད་རྫས་ཀྱི་ཁ་བསྒྱུར་བྱ། རྫས་དང་སྣོད་ཀྱི་ཁ་
བསྒྱུར་སོ་སོ་མ་འཛོམ་ན་སཱཙྪ་གཟུངས་ལྡན་ཁོ་ནའམ་དེ་བཞུགས་པའི་གཏེར་བུམ་ཙམ་གྱིས་ཀྱང་ཕྱོགས་མཚོན་འགྲུབ་ལ། གཞུང་གི་དགོངས་པ་ཚུལ་བཞིན་འགྲུབ་ན་ཕན་ཡོན་གྱི་ཁྱད་པར་ཆེ་བ་གཞུང་གསལ་ལྟར་རོ། །གཉིས་པ་སྒྲུབ་པ་ལ་གཉིས། རབ་གནས་དང་། སྒྲུབ་པའི་ཚུལ་ལོ། །དང་པོ་ནི། བདག་བསྐྱེད་རྒྱས་བསྡུས་གང་བྱེད་དང་མཐུན་པའི་མཆོད་གཏོར་བཤམ། རབ་གནས་ཆས་སྟེགས་བུའི་དབུས་སུ་རྣམ་བུམ་མགུལ་ཆིངས་སེར་པོ་དྲི་དང་ཉེར་ལྔའི་བཅུད་ལྡན། ལས་བུམ་མགུལ་ཆིངས་ལྗང་གུ། ཁ་རྒྱན་གཟུངས་རྡོར་དུང་ཞལ་བཅས་པ། ཞི་དྲག་གི་སྦྱོང་བ་དང་ཁྲུས་ཆས། ཏིལ། གུ་གུལ། ཡུངས་ཐུན། འཐོར་ནས། མིག་ཐུར། མཎྜལ་སོགས་མངའ་དབུལ་གང་འཛོམ་བཀོད། སྟེགས་གཙང་མ་གཅིག་ཏུ་འབྲུ་བརྡལ་བ་ལ་མཆོད་རྟེན་སཱཙྪ་གང་ཡོད་བསྒྲིགས་པའི་མདུན་དུ་ཕྱི་མཆོད་སོགས་བཤམ། བདག་བསྐྱེད་བཟླས་པའི་བར་གྲུབ་ནས། སྐད་ཅིག་གིས་རྣམ་རྒྱལ་བུམ་པར་བཅོམ་ལྡན་འདས་དང་སློབ་དཔོན་ཤཱཀྱ་སེང་གེ་དབྱེར་མེད་དུ་བསྐྱེད་པའི་ཐུགས་ཀའི་ཨ་དཀར་པོའི་མཐའ་སྐོར་དུ་རྟེན་འབྲེལ་སྙིང་པོས་འཁོར་བར་གྱུར༔ ཅེས་གཟུངས་ཐག་བླངས་ལ་རྟེན་སྙིང་ཅི་འགྲུབ་བཟླ། མཐར་འབྲུ་གསུམ་བརྗོད་ཅིང་མཆོད་ཡོན་ཕུལ། ལྷ་འོད་དུ་ཞུ་ནས་བུམ་ཆུ་བྱིན་རླབས་དང་ལྡན་པར་མོས་ལ་དབྱངས་གསལ་རྟེན་སྙིང་བཟླ་བཞིན་པས་འཐོར་ནས་ལ་བླུགས་ཤིང་སྦོལ། ལས་ཀྱི་བུམ་པར་པཾ་ལས་པདྨ་ཨཱཿལས་ཟླ་བའི་དཀྱིལ་འཁོར་གྱི་སྟེང་དུ་ཁྲོ་བོ་བདུད་རྩི་འཁྱིལ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་རལ་གྲི་དང་རྒྱ་གྲམ་བསྣམས་པ་དར་དང་རིན་པོ་ཆེས་བརྒྱན་པའི་སྐུར་གསལ༔ བཟླས་པས་ཐུགས་རྒྱུད་བསྐུལ་པས་སྐུ་ལས་བདུད་རྩིའི་རྒྱུན་བབས་པར་མོས་ལ། ཨཱོྃ་བཛྲ་ཨ་མྲྀཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ༔ ཨཱོྃ་ཨ་མྲྀཏ་ཨུ་ད་ཀ་ཧཱུྃ༔ བརྒྱ་རྩ་ཙམ་བཟླ། གུལ་ཡུངས་ལའང་ཕུས་གདབ། ལྷ་འོད་དུ་ཞུ་བས་གེགས་སྒྲིབ་སྦྱོང་བའི་ནུས་པ་ཅན་གྱི་ཆུར་གྱུར། དེ་ནས་སྦྱོང་ཆས། ཨ་ཀཱ་རོས་བྱིན་བརླབ། ནམ་མཁའ་མཛོད་སྔགས་ཀྱིས་ཞི་བ་དང་། སུམྦྷ་ནིས་དྲག་སྦྱོང་ལན་གསུམ་གསུམ་མཐར། ཧཱུྃ་ཧྲཱི༔ སྣོད་བཅུད་དག་པ་རབ་འབྱམས་ལ༔ ལྷ་དང་འདྲེ་བགེགས་གཉིས་སྣང་ཡང༔ བདག་འཛིན་རྣམ་རྟོག་བགེགས་ཡིན་ནོ༔ གཉིས་མེད་རང་གྲོལ་མཚམས་ཆོད་ཅིག༔ དྲག་སྔགས་རོལ་མོ་ཡུངས་ཐུན་གུ་གུལ་དུད་པས་བགེགས་བསྐྲད། རྟེན་དང་བཟོ་བོ་སྦྱིན་བདག་གི་དྲི་མ་ཡེ་ཤེས་ལྔའི་མེས་བསྲེག་པར་མོས་ལ། ཏིལ་ཁམ་ཕོར་གྱི་མེར་དོར་ལ། ཧཱུྃ༔ མ་རིག་བག་ཆགས་སྒྲིབ་པ་ཡིས༔ ལོག་པར་རྟོག་པས་ཡོན་ཏན་བསྒྲིབས༔ རང་རིག་རྟོགས་པའི་ཡེ་ཤེས་མེས༔ གཟུང་འཛིན་ཕྱི་ནང་གཉིས་མེད་བསྲེག༔ ཨཱོྃ་སརྦ་པཱ་པཾ་ད་ཧ་ན་བཛྲ་ཡེ་སྭཱ་ཧཱ༔ ལས་བུམ་གྱིས་ཁྲུས་གསོལ་ལ། ཧཱུྃ༔ ཇི་ལྟར་བཅོམ་ལྡན་བལྟམས་པའི་ཚེ༔ ལྷ་རྣམས་ཀུན་གྱིས་ཁྲུས་གསོལ་ལྟར༔ དེ་བཞིན་བཅོམ་ལྡན་གཟུགས་སྐུ་ལ༔ བདག་གིས་ཁྲུས་འདི་གསོལ་བར་བགྱི༔ ཁྲུས་སྔགས། ཇི་ལྟར་རྣམ་སྣང་གངས་ཆེན་མཚོར༔ སྐུ་ཁྲུས་ཡོན་ཏན་ཅི་ལྟ་བུས༔ བདག་གིས་རྒྱལ་ལ་ཁྲུས་གསོལ་བས༔ ཡོན་ཏན་ཐམས་ཅད་ཡོངས་རྫོགས་ཤོག༔ ཁྲུས་སྔགས། ཧྲཱི༔ རང་རིག་ཡེ་ཤེས་དྲི་མེད་ཆུས༔ རང་འཁྲུལ་འཛིན་པའི་དྲི་མ་འཁྲུ༔ ཡེ་ཤེས་རྟོགས་པའི་རྟེན་འབྲེལ་གྱིས༔ སྣོད་བཅུད་བསྲེ་འཕོའི་ཁྲུས་བགྱི་འོ༔ ཨཱོྃ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཧཱུྃ༔ ཞེས་ཁྲུས་གསོལ། དེ་ནས་རྟེན་བསྐྱེད་པ་ནི། བསང་སྦྱང་། སྟོང་པའི་ངང་ལས་པདྨ་ཟླ་བའི་སྟེང༔ ཧཱུྃ་ལས་རྡོར་སེམས་དཀར་གསལ་ཞི་ཞིང་འཛུམ༔ རྡོ་རྗེ་དྲིལ་འཛིན་དར་དང་རིན་ཆེན་བརྒྱན༔ སྐྱིལ་ཀྲུང་འོད་ཟེར་འབར་བའི་ཀློང་ན་བཞུགས༔ ཧྲཱི༔ ཐབས་ཤེས་སྐྱེ་འགག་གཉིས་མེད་རང་གྲོལ་ལྷ༔ གང་ཤར་ཅིར་སྣང་སྐུ་མདོག་ཕྱག་མཚན་ལྡན༔ རིག་རྩལ་ཤར་གྲོལ་ཕྲིན་ལས་གཟི་འོད་འཕྲོ༔ རྩོལ་བྲལ་འཁོར་ཡུག་ཡེངས་མེད་གྲུབ་པ་འོ༔ སྤྱན་འདྲེན་པ་ནི། ཧྲཱི༔ གང་ཤར་ཡེ་ཤེས་རོལ་པའི་ལྷ་ཚོགས་རྣམས༔ སྟོང་ཉིད་བརྩེ་བ་ཆེན་པོས་སྐུ་བཞེངས་ནས༔ དམ་ཚིག་སྐྱེ་མེད་སྟོང་པ་གཉིས་མེད་ཀྱིས༔ བདེ་སྟོང་ལྷུན་གྱིས་གྲུབ་པར་བྱིན་གྱིས་རློབས༔ དམ་ཡེ་དབྱེར་མེད་བཞུགས་སུ་གསོལ་བ་ནི། ཡེ་ཤེས་འགགས་མེད་གསལ་སྟོང་དོན་གྱི་ལྷར༔ ལྷུན་གྲུབ་གནས་ལུགས་ཀ་དག་དོན་གྱི་ལྷ༔ གཉིས་མེད་མཉམ་ཉིད་འདྲེས་པར་བཞུགས་སོ་འཚལ༔ འཕོ་འགྱུར་དབྱེར་མེད་རོལ་པར་བྱིན་གྱིས་རློབས༔ བཛྲ་ས་མ་ཡ་ཏིཥྛ་ལྷན༔ དབང་བསྐུར་ཞིང་བརྟན་བཞུགས་ནི། ཧྲཱི༔ སྣང་སྟོང་མ་འགགས་སྐུ་ཡི་རོལ་པ་ཨཱོྃ༔ གྲགས་སྟོང་འགག་མེད་གསུང་གི་རོལ་པ་ཨཱ༔ གསལ་སྟོང་དབྱེར་མེད་ཐུགས་ཀྱི་རོལ་པ་ཧཱུྃ༔ དམ་ཚིག་ཡེ་ཤེས་གཉིས་སུ་མེད་པར་རོལ༔ རྣམ་བུམ་ཐོགས་ལ། ཇི་ལྟར་བལྟམས་པ་སོགས་ནས། དེ་བཞིན་བདག་གིས་དབང་བསྐུར་རོ༔ སྔགས་དང་། ཨཱོྃ་ཨཱཿཧཱུྃ་ཧྲཱིཿསྭཱ་ཧཱ༔ ཕྱག་འཚལ་བ་ནི། དབྱིངས་ནས་སྐུ་བཞིའི་ཡེ་ཤེས་བདེ་བར་གཤེགས༔ གང་འདུལ་སེམས་བསྐྱེད་ཕྲིན་ལས་སྐུར་སྣང་བས༔ ཕན་བདེའི་མཛད་པ་རླབས་ཆེན་མདངས་ཕྱུང་བར༔ དད་པས་ཀུན་ནས་བླངས་ཏེ་ཕྱག་འཚལ་ལོ༔ མཆོད་པ་ནི། ཧྲཱི༔ མི་གཙང་གཉིས་འཛིན་རང་དག་གི༔ ཀ་དག་རང་བྱུང་མཆོད་སྤྲིན་སྤེལ༔ ཨཱོྃ་ཨཱཿཧཱུྃ༔ གསུམ་བརྗོད་པས་བྱིན་བརླབ། ཧྲཱི༔ སྣང་སྟོང་ཚོར་སྟོང་མྱང་སྟོང་རང་གྲོལ་གྱི༔ འགག་མེད་མཆོད་པ་ཆེན་པོས་མཆོད་པར་བགྱི༔ ཨཱོྃ་བཛྲ་ཨརྒྷཾ་སོགས། རཱུ་པ་སོགས། སརྦ་པཉྩ་ཨ་མྲྀཏ་ཁཱ་ཧི༔ སྤྱན་དབྱེ་བ་ནི་ཐུར་མས་མཚོན་ལ། ཧྲཱི༔ འདི་ལྟར་མིག་ཡུལ་ཕྱི་ནང་སྣོད་བཅུད་ཀུན༔ སྣང་ཡང་བདག་འཛིན་རང་གྲོལ་གསེར་ཐུར་བཞིན༔ བདེ་གཤེགས་རྒྱལ་བའི་ཡུལ་དུ་ཕུལ་བ་ཡིས༔ འགྲོ་ཀུན་ཡེ་ཤེས་སྤྱན་དང་ལྡན་པར་ཤོག༔ ཨཱོྃ་ཨཱཿཙཀྵུཿས་མནྟ་ཙཀྵུཿབི་ཤོ་དྷ་ན་ཡེ་སྭཱ་ཧཱ༔ བརྟན་བཞུགས་ནི་ཐལ་མོ་སྦྱར་ལ། ཨེ་མ་མགོན་པོ་བཅོམ་ལྡན་འདས༔ སྣང་སྟོང་དབྱེར་མེད་ཆུ་ཟླ་བཞིན༔ གསལ་སྟོང་འགག་མེད་འཇའ་ཚོན་བཞིན༔ བདེ་སྟོང་ཆོས་སྐུར་རོལ་པའི་གར༔ རྟེན་དང་འདུ་འབྲལ་མེད་པར་བཞུགས༔ མེ་ཏོག་འཐོར་བ་ཚིག་མཚམས་ཕྱི་མ་གཉིས་ལའང་འགྲེ། ཧྲཱི༔ བཅོམ་ལྡན་གར་བཞུགས་དག་པའི་ཞིང་མཆོག་སྟེ༔ འདོད་དགུ་ཕྲིན་ལས་མ་བཙལ་ལྷུན་གྲུབ་འབྱུང༔ སྣོད་བཅུད་རྟེན་མཆོག་བྱིན་གྱིས་བརླབ་མཛོད་ལ༔ གསོལ་བ་འདེབས་པའི་འབྲས་བུ་མཆིས་པར་མཛོད༔ དགོངས་པ་སྐྱོང་ལ། ངོ་བོ་སྐྱེ་བ་མེད་པ་སྟོང་པའི་གཞིར༔ འགག་མེད་ཡེ་ཤེས་ལྷ་ཚོགས་རོལ་པའི་རྩལ༔ གཉིས་མེད་ཕྱོགས་ལྷུང་འཕོ་འགྱུར་མེད་པར་བཞུགས༔ མཁྱེན་བརྩེས་གདུལ་བྱའི་རེ་བ་བསྐང་བར་གསོལ༔ ཞེས་རྟེན་སྙིང་དང་མེ་ཏོག་འཐོར། རྡོ་རྗེས་རྟེན་ལ་རེག་ཅིང་། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ༔ ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པ་མ་ཐོབ་ཀྱི་བར་དུ་བརྟན་པར་བཞུགས་སུ་གསོལ༔ བྱེ་བྲག་ཏུ་རྟེན་འདི་ཉིད་ཀྱང་ཇི་སྲིད་འབྱུང་བ་ཆེན་པོའི་གནོད་པས་མ་ཞིག་གི་བར་དུ་ཐུགས་རྗེའི་བདག་ཉིད་ཅན་སེམས་ཅན་གྱི་དོན་དུ་བརྟན་པར་བཞུགས་སུ་གསོལ༔ ཨཱོྃ་སུ་པྲ་ཏིཥྛ་བཛྲཱ་ཡ་སྭཱ་ཧཱ༔ ཞལ་བསྒྱུར་བ་ནི། བསྐྱེད་པའི་ལྷ་འོད་དུ་ཞུ་ནས་ཐུགས་རྟེན་གྱི་རྣམ་པར་གྱུར། མངའ་དབུལ་ནི། དངོས་སུ་འབྱོར་དང་ཡིད་ཀྱིས་རྣམ་སྤྲུལ་སོགས་ཤླཽ་ཀ་སྔགས་བཅས་ཀྱིས་མཆོད། ཧྲཱི༔ འཕོ་འགྱུར་གཉིས་མེད་རོལ་པ་ཆེན་པོའི་མདངས༔ འགག་མེད་མི་གཡོ་མཉམ་ཉིད་མཁའ་ཀློང་ལས༔ ཡེ་གདངས་ཆེན་པོ་ཡོན་ཏན་ལྷུན་གྲུབ་ལ༔ རྒྱལ་བ་ཡེ་ནས་དགྱེས་པ་ཆེན་པོར་གྱུར༔ ཅེས་བརྗོད། མཎྜལ་རྒྱས་བསྡུས་གང་རུང་དང་། བྱེ་བྲག་ཏུ། ཧཱུྃ༔ ངོ་བོ་སྐྱེ་མེད་དོན་གྱི་ཐུགས་རྟེན་ལ༔ རང་བཞིན་སྐྱེ་འཆི་མེད་པའི་སྲོག་ཤིང་ཕུལ༔ སྐྱེ་འཆི་གཉིས་མེད་དགོངས་པ་མངོན་གྱུར་ནས༔ འགྲོ་ཀུན་བདུད་སྡེའི་གཡུལ་ལས་རྒྱལ་བར་ཤོག༔ ཨཱོྃ་བཛྲ་ཨཱ་ཡུ་ཥེ་སྭཱ་ཧཱ༔ ཧཱུྃ༔ གདུགས་དང་ཉི་ཟླ་དར་དཔྱང་པདྨའི་ཕྲེང༔ ཐེག་པ་དགུ་རྫོགས་མཛེས་པའི་རྒྱན་ཕྲེང་བསྟར༔ སྣང་སྟོང་མ་འགགས་ཟུང་འཇུག་ཕུལ་བ་ཡིས༔ འགྲོ་ཀུན་རྣམ་པར་རྒྱལ་བའི་མཆོག་ཐོབ་ཤོག༔ ཨཱོྃ་ཨཱཿབཛྲ་རཏྣ་སརྦ་སིདྡྷི་ཧཱུྃ་སྭཱ་ཧཱ༔ ཞེས་དང་། གོང་གི་ནང་གཞུག་གཟུངས་སྔགས། ཡེ་དྷར་དབྱངས་གསལ་ཅི་འགྲུབ་བཟླས་ནས་སྔགས་ཀྱིས་མངའ་དབུལ། ཞལ་ནས་གསུངས་པའི་ཤིས་བརྗོད་ཅི་རིགས་དང་། ཧྲཱི༔ ཕྱོགས་བཅུའི་སངས་རྒྱས་རྣམས་ཀྱི་མཁྱེན་བརྩེ་དང༔ མཛད་པའི་ཕྲིན་ལས་མཐུ་སྟོབས་ནུས་པ་ཡིས༔ རྟེན་མཆོག་འདི་ལ་བྱིན་གྱིས་བརླབས་ནས་ནི༔ ཁམས་གསུམ་འགྲོ་ལ་ཕན་ཞིང་བདེ་ལེགས་སྩོལ༔ ཅེས་བརྗོད། བསྔོ་བ་སྤྱི་མཐུན་དང་། སྨོན་ལམ་ནི། ཨེ་མ་ཧོ༔ རྟེན་མཆོག་བཞེངས་པར་སྨོན་དང་འཇུག་པ་ཡི༔ རྩོམ་པ་པོ་སོགས་འདུས་དང་འདུས་བྱས་མཐུས༔ ཕྱོགས་བཅུའི་རྒྱལ་བས་མཁྱེན་ཅིང་བརྩེ་བའི་སྐུར༔ བཞེངས་ནས་བདག་སོགས་དབྱེར་མེད་མཉམ་གྲོལ་ཤོག༔ རྒྱུ་སྦྱོར་འབྲས་བུས་བཞེངས་དང་རབ་གནས་ཀྱི༔ དགེ་བས་འགྲོ་ཀུན་ཉེས་པ་ཀུན་ཞི་ནས༔ ལེགས་པའི་ཡོན་ཏན་ཕུན་སུམ་ཚོགས་པ་ཡིས༔ ཁམས་གསུམ་འདྲེན་པའི་ཆོས་ཀྱི་རྒྱལ་པོར་ཤོག༔ ཅེས་བརྗོད། བདག་བསྐྱེད་ཀྱི་རྗེས་སྡུད་སོགས་ལས་བྱང་རང་གཞུང་ལྟར་བྱ། འདི་ནི་རབ་གནས་བསྡུས་པ་ཡིན་ལ་རྒྱས་པར་སྤྲོ་ན་རྩ་གསུམ་རྡོ་རྗེ་སྙིང་པོའི་རང་གཞུང་ངམ་སྤྱི་ལྟར་ལག་ཏུ་བླང་ངོ་། །གསང་བ་མཆོད་རྟེན་སོགས་ལ་དེ་ཙམ་ལས་སྒྲུབ་པ་ཟུར་དུ་བྱ་མི་དགོས་ཤིང་བྱས་པ་ལ་འགལ་བའང་མེད་དོ། །གཉིས་པ་སྒྲུབ་པའི་ཚུལ་ནི། ཕྱིའི་ས་དགྲ་ཟློག་པ་སོགས་ལ་རབ་གནས་གྲུབ་པའི་རྗེས་སྒྲུབ་པ་ལ། ཐོག་མར་བུམ་པ་སྤྱིར་བྱིན་བརླབ་སྟེ། བསང་སྦྱང་། སྟོང་པའི་ངང་ལས་སངས་རྒྱས་ཀྱི་ཡེ་ཤེས་འདོད་རྒུར་འཆར་བའི་དཔལ་གྱི་བུམ་པ་བཟང་པོ་སྲིད་ཞིའི་དཔལ་འབྱོར་མ་ཚང་བ་མེད་པས་གཏམས་ཤིང་འཁོར་བ་ཇི་སྲིད་དུ་ཟད་མི་ཤེས་པའི་གཏེར་ཆེན་པོ། གང་ལ་ཅི་དགོས་འབྱུང་བའི་ཡོ་བྱད་ནམ་མཁའ་མཛོད། འདོད་པའི་ཕྲིན་ལས་ཡིད་བཞིན་དུ་སྒྲུབ་པའི་ནུས་སྟོབས་ཁྱད་པར་ཅན་དང་ལྡན་པར་གྱུར། ཅེས་མོས་ལ་ནམ་མཁའ་མཛོད་དམ། སྤྲོ་ན་སྔགས་དྲུག་ཕྱག་རྒྱ་དྲུག་དང་བདེན་སྟོབས་ཀྱང་བརྗོད། དེ་ནས་བདག་མདུན་གཉིས་ཀ་དུས་འཁོར་དུ་བསྒོམ་པ་ལེགས་པས། མཆོད་པ། ཧྲཱི༔ མི་གཙང་གཉིས་འཛིན་རང་དག་གི༔ ཀ་དག་རང་བྱུང་མཆོད་སྤྲིན་སྤེལ༔ ཨཱོྃ་ཨཱཿཧཱུྃ༔ གསུམ་བརྗོད་པས་བྱིན་བརླབ། སྟོང་པའི་ངང་ལས་ས་ཕྱོགས་གཞལ་ཡས་ཁང༔ མཚན་ཉིད་རྫོགས་པའི་དབུས་སུ་པད་ཟླའི་སྟེང༔ ངར་འཛིན་གན་རྐྱལ་འགྱེལ་བའི་སྙིང་ག་རུ༔ ཧཿལས་བྱུང་བའི་ཀུན་བཟང་འཁོར་ལོ་ཡི༔ ཞལ་བཞི་ཁ་དོག་ལྡན་པས་ཕྱོགས་སུ་གཟིགས༔ རྩ་བའི་ཕྱག་གཉིས་རྡོ་རྗེ་ཆོས་འབྱུང་བསྣོལ༔ འཁོར་ལོ་རིན་ཆེན་པདྨ་རྒྱ་གྲམ་གཡས༔ ས་ཆུ་མེ་རླུང་གཡོན་གྱི་ཕྱག་ན་འཛིན༔ དྲང་སྲོང་ཁྲོས་པའི་ཚུལ་གྱིས་གཡས་བརྐྱང་བཞེངས༔ དགྱེས་མཛད་སྔོན་མོ་རྡོ་རྗེ་དྲིལ་བུས་འཁྱུད༔ དར་དང་རིན་ཆེན་སྣ་ཚོགས་རྒྱན་གྱིས་མཛེས༔ རལ་གསེབ་ཀུན་བཟང་ཡབ་ཡུམ་གཉིས་སུ་མེད༔ དེ་ལྟར་གསལ་བའི་གནས་གསུམ་འོད་ཟེར་གྱིས༔ རང་བཞིན་དབྱིངས་ནས་སྤྱན་དྲངས་གཉིས་མེད་གྱུར༔ སྤྱན་འདྲེན་པ་ནི༔ ཧྲཱི༔ རྡུལ་སྙེད་སངས་རྒྱས་ཞིང་ན་བཞུགས་པ་ཡི༔ རྡོ་རྗེ་རིན་ཆེན་པདྨ་ལས་ཀྱི་རིགས༔ སངས་རྒྱས་སྲས་འཁོར་བཅས་པ་མ་ལུས་ཀུན༔ གནས་འདིར་འགྲོ་བའི་དོན་ལ་སྤྱན་འདྲེན་ནོ༔ བདག་སོགས་སྨིན་གྲོལ་མཛད་ཕྱིར་གཤེགས་སུ་གསོལ༔ བཛྲ་ས་མ་ཡ་ཛཿཛ༔ བཞུགས་སུ་གསོལ་བ་ནི༔ ཧྲཱི༔ དྲི་མེད་འདབ་སྟོང་ལྡན་པའི་ལྟེ་བ་ན༔ མཚན་དཔེ་ལས་འཁྲུངས་ཐབས་ཤེས་གདན་མཆོག་ལ༔ དུས་ཀྱི་འཁོར་ལོ་སངས་རྒྱས་འདུས་པའི་གཙོ༔ ཡོངས་རྫོགས་དཀྱིལ་འཁོར་འཁོར་ལོ་བཞུགས་པར་འཚལ༔ པཾ་པདྨ་མཎྜ་ལ༔ མ་སཱུརྻ་མཎྜ་ལ༔ ཨ་ཙནྡྲ་མཎྜལ་ཧཱུྃ༔ ཕྱག་འཚལ་བ་ནི༔ ན་མོ༔ བདག་དང་མ་གྱུར་འགྲོ་བ་སེམས་ཅན་རྣམས༔ ལུས་ཅན་འཁོར་བའི་མཚོ་ལས་བསྒྲལ་བའི་ཕྱིར༔ བླ་མེད་དུས་ཀྱི་འཁོར་ལོར་སྐྱབས་སུ་འགྲོ༔ འགྲོ་ཀུན་ཉེས་པའི་རྐྱེན་ལས་སྐྱོབ་པར་ཤོག༔ ན་མོ་པུ་རུ་ཤ་ཡ་ཧོ༔ མཆོད་པ་འབུལ་བ་ནི༔ ཨཱོྃ༔ ལྷ་རྫས་ལས་གྲུབ་དཔལ་གྱི་འདོད་ཡོན་ལྔ༔ གྲངས་མེད་བསོད་ནམས་མཐུ་ལས་འཁྲུངས་པ་ཡི༔ འདོད་ཡོན་མི་ཟད་རྒྱན་གྱི་འཁོར་ལོའི་ཚོགས༔ དུས་ཀྱི་འཁོར་ལོའི་དཀྱིལ་འཁོར་ལྷ་ལ་འབུལ༔ ཨཱོྃ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་བིདྱཱ་ཤབྡ་པྲ་ཏཱིཙྪ་ཡེ་སྭཱ་ཧཱ༔ ཨཱོྃ༔ ཚོགས་དྲུག་དབང་པོ་སྤྲུལ་པའི་མཆོད་འབུལ་མཁན༔ གཟུགས་སྒྲ་དྲི་རོ་རེག་ཆོས་ལྷ་མོ་ཡིས༔ དབང་པོ་དྲུག་གི་སྤྱོད་ཡུལ་དགྱེས་སྐྱེད་པའི༔ ས་དང་བར་སྣང་ཡོངས་གང་མཆོད་སྤྲིན་འབུལ༔ ཨཱོྃ་རཱུ་པ་ཤབྡ་གནྡྷེ་ར་ས་སྤརྴེ་དྷརྨ་པཱུ་ཛ་ཧོ༔ སྣོད་ཀྱི་འཇིག་རྟེན་ཡངས་པའི་བྷནྡྷ་རུ༔ ཐབས་ཤེས་ཤ་ལྔ་དཔའ་བོ་ཡབ་ཀྱི་རྫས༔ བདུད་རྩི་རྣམ་ལྔ་དཔའ་མོ་ཡུམ་གྱི་བཅུད༔ ཟླ་གསང་རིགས་ལྔའི་བདུད་རྩི་འདྲེས་པ་འདི༔ བླ་མེད་དུས་འཁོར་དཀྱིལ་འཁོར་ལྷ་ལ་འབུལ༔ ཨཱོྃ་སརྦ་པཉྩ་ཨ་མྲྀཏ་ལ་ཁཱ་ཧི༔ བསྟོད་པ་ནི༔ ཆོས་སྐུ་སྐྱེ་མེད་སྐུ་མདོག་མཐིང་གསལ་འཚེར༔ ལོངས་སྐུའི་མདངས་ལྡན་ཞལ་གྱིས་འགྲོ་ལ་གཟིགས༔ གང་འདུལ་ཕྱག་རྒྱ་སྤྲུལ་སྐུས་འགྲོ་དོན་མཛད༔ སྐུ་གསུམ་ལྷུན་གྲུབ་མཆོག་ལ་ཕྱག་འཚལ་བསྟོད༔ ཆོས་སྐུས་འགྲོ་ཀུན་ཞི་བའི་དབྱིངས་སུ་ཟླུམ༔ ལོངས་སྐུས་འགྲོ་རྣམས་ཕྱིར་མི་ལྡོག་ལ་སྐྱེལ༔ སྤྲུལ་སྐུས་འགྲོ་བ་རྗེས་སུ་འཛིན་མཛད་པའི༔ འགྲོ་བའི་མགོན་པོ་མཆོག་ལ་ཕྱག་འཚལ་བསྟོད༔ ཁྱོད་སྐུ་དྲན་པ་ཙམ་གྱིས་ཡེ་ཤེས་སྐྱེད༔ གསུང་དབྱངས་བདུད་རྩིའི་དགའ་སྟོན་འགྲོ་ལ་འབེབ༔ ཐུགས་རྗེ་ཞི་དང་ཁྲོ་བོ་གང་འདུལ་གྱིས༔ འདྲེན་མཛད་ཐུགས་རྗེ་ཅན་ལ་ཕྱག་འཚལ་བསྟོད༔ ཡོན་ཏན་མི་ཟད་ནམ་མཁའི་མཐའ་མཉམ་གྱི༔ ཕྲིན་ལས་སེམས་ཅན་འདུལ་བའི་མཛད་པ་ཅན༔ རླབས་ཆེན་འགྲོ་བའི་སྡུག་བསྔལ་སེལ་མཛད་པའི༔ དུས་ཀྱི་འཁོར་ལོའི་ཞབས་ལ་ཕྱག་འཚལ་བསྟོད༔ ཛཔ྄་དབྱངས་ནི༔ གཙོ་མཆོག་ཐུགས་ཀྱི་དགའ་བ་འཁྱིལ་བའི་དབུས༔ སྙིང་པོ་བརྩེགས་མར་གནས་པའི་མཐའ་སྐོར་དུ༔ གསལ་བྱེད་ཐབས་ཀྱི་ཕྲེང་བས་ཡོངས་སུ་བསྐོར༔ ཀ་ཁ་ག་གྷ་ང༔ ཙ་ཚ་ཛ་ཛྷ་ཉ༔ ཊ་ཋ་ཌ་ཌྷ་ཎ༔ ཏ་ཐ་ད་དྷ་ན༔ པ་ཕ་བ་བྷ་མ༔ ཡ་ར་ལ་ཝ༔ ཤ་ཥ་ས་ཧ་ཀྵ༔ དགྱེས་མཛད་དཔལ་གྱི་གཡུང་དྲུང་འཁོར་བའི་དབུས༔ སྙིང་པོ་རབ་ཏུ་བཞེངས་པའི་མཐའ་སྐོར་དུ༔ དབྱངས་ཀྱི་ཕྲེང་བ་ཁ་དོག་འོད་ལྔ་འཕྲོ༔ ཨ་ཨཱ༔ ཨི་ཨཱི༔ ཨུ་ཨཱུ༔ རྀ་རཱྀ༔ ལྀ་ལཱྀ༔ ཨེ་ཨཻ༔ ཨོ་ཨཽ༔ ཨཾ་ཨ༔ གཡས་གཡོན་འཁོར་ལོ་ཐབས་ཤེས་སོ་སོར་བསྐྱེད༔ ཟུང་འཇུག་རྒྱུན་གྱིས་ཐབས་ཤེས་གཉིས་མེད་སྦྱོར༔ མཆོག་དགའ་ཡེ་ཤེས་མཆོག་ལ་རེག་པར་གྱུར༔ སྙིང་པོ་སྔགས་ཀྱི་ཕྲེང་བར་འོད་འཕྲོས་པས༔ རིགས་ལྔའི་རིགས་སོགས་སངས་རྒྱས་བྱང་སེམས་ཀྱི༔ ཐུགས་རྗེ་ནུས་པ་བྱིན་རླབས་བདག་ལ་ཐིམ༔ འོད་ཟེར་ཁ་དོག་ལྔ་ལྡན་ཕྱིར་འཕྲོས་པས༔ འབྱུང་བའི་དྭངས་མའི་བཅུད་རྣམས་དབང་དུ་བསྡུས༔ བདག་མདུན་བཤམས་པའི་རྟེན་ལ་གཉིས་མེད་ཐིམ༔ ཞེས་དམིགས་ལ་རྣམ་བཅུ་དབང་ལྡན། ཨཱོྃ་ྈསྭཱ་ཧཱ༔ དྲི་མེད་གཟུངས་ཐུང་། ཨཱོྃ་ན་མ་སཏྲཻ་ཡ་དྷྭི་ཀཱ་ནཱཾ༔ སརྦ་ཏ་ཐཱ་ག་ཏ་ཧྲི་ད་ཡ་གརྦྷེ་ཛྭ་ལ་ཛྭ་ལ་དྷརྨ་དྷཱ་ཏུ་གརྦྷེ༔ སཾ་བྷ་ར་སཾ་བྷ་ར་མ་མ་ཨཱ་ཡུཿསཾ་ཤོ་དྷ་ཡ་མ་མ་སརྦ་པཱ་པཾ་སརྦ་ཏ་ཐཱ་ག་ཏ་ས་མནྟོཥྞཱི་ཥ་བི་མ་ལེ་བི་ཤུདྡྷེ་ཧཱུྃ་ཧཱུྃ་ཧཱུྃ༔ ཨཾ་བཾ་སཾ་ཛ་སྭཱ་ཧཱ༔ དབྱངས་གསལ་རྟེན་སྙིང་རྣམས་ཅི་འགྲུབ་བཟླ། སླར་ཡང་འོད་ཟེར་ལྔ་ལྡན་དཔག་མེད་འཕྲོས། །བརྟན་གཡོའི་འབྱུང་བ་ལོག་འཁྲུགས་རྒུད་པ་ཡི། །ཉེས་སྐྱོན་ཀུན་དང་གཟུགས་ཅན་གཟུགས་མེད་ཀྱི། །དུག་ལྔ་ལས་བྱུང་ཉམས་གྲིབ་གདུག་རྩུབ་དང་། །ཕོག་ཐུག་ཉེས་སྐྱོན་རྒྱུ་དང་བཅས་པ་བསལ། །སྣོད་བཅུད་ཐམས་ཅད་བཀྲ་ཤིས་བྱིན་ཆགས་ཤིང་། །སྣུམ་འོད་གཟི་བྱིན་རབ་ཏུ་འབར་བར་གྱུར། །ཅེས་མོས་ལ་སྔགས་དེ་རྣམས་དང་སྣང་བརྒྱད་སྙིང་པོ། ཨཱོྃ་ཨ་ཀ་ནི་ནི་ཀ་ནི་ཨ་བྷི་ལ་མཎྜ་ལ་མ་ཡེ་སྭཱ་ཧཱ། ཞེས་པའང་ཅི་འགྲུབ་བཟླ། ཐུན་མཐར་མཆོད་བསྟོད་བྱ། འདོད་གསོལ་ནི། ན་མོ། བརྒྱུད་པ་དྲུག་ལྡན་རིག་འཛིན་བླ་མ་དང་། །སངས་རྒྱས་ཆོས་དང་དགེ་འདུན་ཡི་དམ་ལྷ། །མཁའ་འགྲོ་ཆོས་སྲུང་དཀར་ཕྱོགས་སྐྱོང་བའི་ཚོགས། ཁྱད་པར་དཔལ་ལྡན་དུས་ཀྱི་འཁོར་ལོ་ཆེ། །གཙུག་ཏོར་དྲི་མ་མེད་པའི་རིག་སྔགས་ཀྱི། །བདེན་པའི་སྟོབས་དང་ཚད་མར་གྱུར་པའི་བཀའ། །ཚུལ་བཞིན་བསྒྲུབས་པའི་རྟེན་འབྲེལ་བསླུ་མེད་མཐུས། །བོད་ཁམས་བདེ་བྱེད་རྟེན་འདི་གར་བཞུགས་ཀྱང་། །ཉེས་སྐྱོན་མར་ངོའི་ཟླ་བཞིན་ཟད་ཅིང་སྟོང་། །ལེགས་ཚོགས་ཡར་ཟླ་བཞིན་དུ་འཕེལ་བར་ཤོག །གསང་བ་མཆོད་པའི་རྟེན་དུ་བཞུགས་པ་ཡིས། །རྣལ་འབྱོར་དཔོན་སློབ་འཁོར་དང་བཅས་པ་ཡི། །སྡོམ་གསུམ་ཉམས་ཆག་བྱང་ཞིང་སོར་ཆུད་ནས། །རིམ་གཉིས་དགེ་སྦྱོར་ནུས་པ་རབ་འཕེལ་ཤོག །གནས་དགོན་བང་མཛོད་ནང་བཅུད་བཞུགས་པ་ཡིས། །ཚེ་བསོད་དཔལ་འབྱོར་དབང་ཐང་ཉམས་པ་སོས། །སྲིད་གསུམ་བརྟན་གཡོའི་དགེ་མཚན་ཇི་སྙེད་པ། །གནས་འདིར་འདུ་ཞིང་མི་ཉམས་རབ་རྒྱས་ཤོག །ཕྱི་རུ་ས་མིག་གང་དགོས་བཞུགས་པ་ཡིས། །ཉེས་པ་སྐྱེད་པའི་ས་དགྲའི་ངོ་ལོན་ཅིང་། །ས་མིག་དཔལ་ཁ་ལེགས་པའི་ཡོན་ཏན་སྤེལ། །སྟོང་གསུམ་ས་གཞིའི་བཅུད་ཀུན་སྡུད་པར་ཤོག །ཁང་པའི་གྲྭ་བཞིར་བཞུགས་པས་ཁང་བརྟན་ཤོག །ས་གཞི་སྒང་གཤོང་མང་སར་མཉམ་བྱེད་ཤོག །རལ་པ་དྲུབ་ཅིང་ཆད་པ་མཐུད་བྱེད་ཤོག །ཤོར་བ་བཀག་ཅིང་ལྷུང་བ་བརྟེན་བྱེད་ཤོག །མདུང་ཚུགས་གཡོར་ཞིང་བུག་མང་ཁེངས་བྱེད་ཤོག །ངོས་ཆད་གསོ་ཞིང་མཐའ་ཤོར་གྱེན་ལ་རྟེན། །བྱང་ཕྱོགས་གཡོར་ཞིང་ཤར་གྱི་དགྲ་ལྡང་གནོན། །ཐོག་ཁར་སྟེང་གདོན་ཐོག་སེར་ཟློག་བྱེད་ཤོག །ཕག་སྦྲུལ་ཐུག་དང་སྟག་སེང་སྦལ་སྦྲུལ་འཛིང་། །སྤྲེལ་དམར་མེ་ཁྱེར་དོམ་ནག་ཁྲོས་འདྲ་དང་། །བྱ་ཕོ་ཟེ་འཛིང་སྦལ་པ་སྡིག་པ་ནི། །འཛིང་པ་ལྟ་བུའི་ཉེས་པ་སྐྱོབ་པར་ཤོག །རྒྱབ་རིའི་འཕང་སྟོད་སྐྱོར་དང་མདུད་པ་ཐེབས། །གཤའ་མདའ་ཟློག་ཅིང་ཞབས་བརྡོལ་སྡོམ་བྱེད་ཤོག །གདོང་གསུམ་དགྲ་གནོན་མཚོན་ཆའི་འཁྲུགས་ཟིང་ཞི། །གནམ་སའི་མཆེ་བཅག་སྲིན་འདྲའི་ངོ་གཡོར་ཞིང་། །བཅུད་ཤོར་ཚུར་བསྐྱིལ་སྲུང་བཞིའི་ཉེས་པ་སོས། །ཉི་ཟླ་ཆུས་ཁྱེར་ཐག་པས་རྟོད་བྱེད་ཤོག །རང་བཞིན་གྲུབ་དང་འཕྲལ་གྱི་སྤྱོད་ཉེས་ལས། །ས་དགྲ་ས་ཉེས་ས་སེལ་ས་ཡི་སྐྱོན། །ཕྱི་ནང་འབྱུང་བ་མི་མཐུན་གཅོད་འདྲལ་དང་། །མི་མིན་འགྲམས་འཁྲུགས་ཕོག་ཐུག་གྱུར་པ་སོགས། །མདོར་ན་འབྱུང་བ་ས་བྲག་ཆུ་ཤིང་ལ། །ཚུལ་མ་ཡིན་པའི་ཉེས་སྐྱོན་གར་བྱུང་ཡང་། །རིག་པ་མཆོག་དང་དུས་ཀྱི་འཁོར་ལོ་ཡི། །བྱིན་རླབས་སྐུ་གདུང་སྔགས་ཡུངས་སྨན་བུམ་མཐུས། །ཉེས་སྐྱོན་ཞི་ཞིང་ཕན་བདེ་ཀུན་འབྱུང་ཤོག །གར་བཞུགས་གནས་སུ་བཀྲ་ཤིས་བྱིན་ཆགས་ཤིང་། །ལྷ་མི་གྲྭ་འཁོར་ནོར་ཕྱུགས་བཅས་པ་ལ། །བྱིན་རླབས་མཐུ་ཡིས་ཉིན་དང་མཚན་དུ་སྐྱོབས། །ཚེ་བསོད་དཔལ་འབྱོར་ཡོན་ཏན་འཕེལ་ཞིང་རྒྱས། །བསམ་དོན་ལྷུན་གྱིས་གྲུབ་པར་མཛད་དུ་གསོལ། །ཞེས་དང་། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །འཇིག་རྟེན་ཁམས་འདིར་མ་ལུས་པ། །ཐོགས་པ་མེད་པར་འབྱུང་གྱུར་ཅིག །ཅེས་བདེན་མཐུ་བསྐུལ། ཡིག་བརྒྱ་དང་བཟོད་གསོལ། བརྟན་བཞུགས་ཡེ་དྷར་དང་མེ་ཏོག་འཐོར། བསྔོ་སྨོན་ཤིས་བརྗོད་སྤྱི་ལྟར་བྱའོ། །གསུམ་པ་སྦ་བའི་ཐབས་ནི། མཆོད་རྟེན་ཡིན་ན་རྟེན་མཆོད་གྲལ་དུ་བཞུགས། ཁང་པའི་ནང་དུ་བཞག་རྒྱུའི་རིགས་ལ་སྒྲོམ་དང་རྩིག་པའི་སུལ་སོགས་གང་འོས་དང་ཁྱད་པར་ཟུར་བཞི་ལ་འཇོག །ས་དགྲ་རལ་བའི་སྲུབས། ཆད་པའི་མཚམས། ཤོར་བ་ལ་བརྟེན་པའི་ཚུལ་སོགས་དེ་ཉིད་དུ་བཞག་དགོས་པ་མང་། བྱང་ཧར་བ་ལ་རི་རབ་ནང་དུ་བཅུག་ནས་ཁང་པའི་བྱང་ངོས་ཀྱི་རིར་འཇོག་པ་དང་། བྲག་སྲིན་པོ་ཁྲོས་འདྲ་ལ་གཤིན་རྗེའི་སྐུའི་ནང་དུ་བཙུད་ནས་ཕྱོགས་དེར་ཞལ་སྟོན་པ་སོགས་ཉེ་སྐོར་ལ་བཞག་ཆོག་པ་རྣམས་རིགས་པས་དཔྱད། ཕལ་ཆེར་ལ་ཚ་ཁང་ཆེ་ཆུང་གང་འོས་གྲུབ་ན་ལེགས་ཤིང་དེའི་ཚེ་ནང་དབུས་སྲོག་ཤིང་དང་མཉམ་དུ་འདི་ཉིད་བཞག །མཐའ་སྐོར་སཱཙྪ་གཞན་གྱིས་བསྐོར། ཤར་དུ་ཚ་ཁང་མི་རུང་བས་འདིའི་བཅོས་བཞག་དགོས་ན་རྡོ་སྒྲོམ་ལྟ་བུར་བཞུགས་པའི་ཕྱི་རུ་ཤིང་སྣ་ཚོགས་བཙུགས་ཤིང་སྤུངས། གནས་ཁང་ཐོག་ཁར་བཞག་དགོས་ན་ཕྱི་སྣོད་པད་ཞྭ་ལྟ་བུའི་ནང་དུ་གཞུག །དེའང་སྲས་མཁར་ནང་དུ་བཞག་ན་ལེགས། ཐམས་ཅད་ལའང་ཆགས་མེད་རིན་པོ་ཆེའི་ལུགས་ཀྱི་སྙིང་གཏེར་བུམ་པ་རེ་དང་སྦྲགས་ན་ལེགས་པའི་ཡན་ལག་ཏུ་འགྱུར། གང་ལྟར་ས་བཅོས་རིགས་ལ་ཐོག་མར་བསང་དང་གསེར་སྐྱེམས་རྒྱས་བསྡུས་གང་འགྲུབ་གཏང་། དེ་ནས་བུམ་གཏེར་སྤྱི་ལྟར་མི་བརླག་པའི་ཆས་རྣམས་ཀྱིས་གཏམས་ཏེ་འཇོག །རྒྱས་པར་སྤྲོ་ན་གོང་གསལ་ཆོ་ག་ཚར་གཅིག་གཏང་། བསྡུ་ན་འདོད་གསོལ་བདེན་བརྗོད་བྱས་ལ། སྙིང་པོ་རྣམས་དང་ཡེ་དྷར། སུ་པྲ་ཏིཥྛ་མང་དུ་བརྗོད་ཅིང་མེ་ཏོག་འཐོར། ཞལ་ནས་གསུངས་པས་ཐོག་དྲངས་བཀྲ་ཤིས་དང་། ཉི་མ་ཐམས་ཅད་དགེ་བ་ཡིན། །རྒྱུ་སྐར་རྣམས་ཀྱང་བཟང་པོ་ཡིན། །དགྲ་བཅོམ་རྣམས་ནི་ཟག་པ་ཟད། །བདེན་པའི་བདེན་ཚིག་འདི་བརྗོད་པས། །བདག་ཅག་རྟག་ཏུ་བདེ་ལེགས་ཤོག །མངྒ་ལཾ་ཛ་ཡ་ཛ་ཡ་སུ་ཛ་ཡ། ཞེས་དང་བདེན་པ་བསྐུལ་བའི་སྨོན་ལམ་སྤྱི་མཐུན་བྱའོ། །ཚུལ་འདི་ཕྱི་ནང་གསང་བ་གང་ལའང་གནད་དུ་ཆེ་ཞིང་། ཁྱད་པར་ཁང་དུར་སོགས་ལ་ས་དགྲ་ཆེ་ཆུང་གང་རུང་མེད་པ་དཀོན་ཞིང་། སོ་སོའི་བཅོས་ནག་རྩིས་སོགས་ལས་བཤད་པ་ལག་ཏུ་ལོན་མཁན་མི་འདུག་པས་སྤྱི་བཅོས་འདི་ཉིད་བྱ་སླ་ཕན་ཡོན་བྱིན་རླབས་ཆེ་བས་ངེས་པར་ལག་ཏུ་བླང་བར་འོས་སོ།། །། ༄༅། །གཉིས་པ་ཉེས་པ་ཀུན་སེལ་ཡིད་བཞིན་དབང་བུམ་ལ་གཉིས། གཞུང་གི་ཁུངས་དགོད། ལག་ལེན་གསལ་བར་བཤད་པའོ། །དང་པོ་ལ་བཞི། དགོས་ཆེད། ལག་ལེན། ཕན་ཡོན། གཏད་རྒྱའོ། །དང་པོ་ནི། ྈྈྈྈ སྣང་མཐའ་གར་བསྒྱུར་མཛད་པའི་གར༔ ཧེ་རུ་ཀ་ལ་ཕྱག་འཚལ་ལོ༔ མ་འོངས་རྗེས་འཇུག་དད་ལྡན་གྱིས༔ སེམས་བསྐྱེད་འགྲོ་དོན་སྤྱོད་པའི་ཆས༔ རང་གཞན་བསོད་ནམས་ཞིང་གི་རྟེན༔ ས་གནད་གསོ་འམ་རྟེན་བཞེངས་ཀྱི༔ ལྷ་ཁང་མཆོད་རྟེན་ལ་སོགས་པའི༔ དགེ་ལེགས་འདོད་དགུའི་རྟེན་བསྒྲུབས་ཀྱང༔ བློ་འཁྲུལ་རྟེན་རྫས་འཆལ་བ་འམ༔ ཆུ་ཚོད་སྔ་ཕྱིའི་གཟའ་སྐར་ནོར༔ ཡང་ན་འཕྲལ་དུ་སྐྱོན་ཞུགས་སམ༔ ལེགས་པ་ཉེས་པར་འགྱུར་སྲིད་པས༔ དེ་ཕྱིར་ཉེས་པ་ཀུན་སེལ་གྱི༔ གདམས་པ་ཡིད་བཞིན་དབང་བུམ་འདི༔ ཡེ་ཤེས་རབ་འབར་ཆ་རྐྱེན་དང༔ མ་འོངས་རྗེས་འཇུག་སྐལ་ལྡན་གྱི༔ འགྲོ་རྣམས་བསོད་ནམས་ཞིང་དུ་ཤོག༔ རྒྱ་རྒྱ་རྒྱ༔ ཞེས་སོ། །གཉིས་པ་ལག་ལེན་ནི། གྲོ་ཤོག་ཡང་ན་རྒྱ་ཤོག་ལ༔ མཚལ་ལམ་ཡང་ན་གསེར་དངུལ་གྱིས༔ དབུ་ཅན་ཆད་ལྷག་མེད་པ་ཡི༔ ཉེས་པ་ཀུན་སེལ་སྙིང་པོ་ནི༔ ཨཱོྃ་སརྦ་ཏི་ཐི་ནཀྵ་ཏྲ་གྲ་ཧ་མངྒེ་བྷྱ་ཡེ་སྭཱ་ཧཱ༔ ཤིན་ཏུ་གཅེས་པའི་གཟུངས་འདི་མང་དུ་གཞུག༔ དྲི་དང་སྨན་དང་རིན་ཆེན་སྙིང་པོ་འབྲུ༔ དར་ཟབ་ལ་སོགས་ལྔ་ཚན་སྐྱོབས་དང་བཅས༔ ཁམ་སའི་བུམ་པ་རྩི་ལྡན་དབུས་སུ་གཞུག༔ ཐུན་མོང་ཉེས་པ་ཐ་དག་འདི་ཡིས་སེལ༔ ཁྱད་པར་མཆོག་གི་རྟེན་གཞུག་ལ༔ སྙིང་པོ་ནི༔ ན་མཿས་མནྟ་བུདྡྷཱ་ནཱཾ༔ ཨ་ཙིནྟྱ་བྷཱུ་ཏ་རཱུ་པི་ནི༔ ཨཱོྃ་ཏཱ་རེ་སྭཱ་ཧཱ༔ སྐུ་དང་མཆོད་རྟེན་གོང་འོག་རྣམས་སུ་གཞུག༔ ཅེས་སོ། །གསུམ་པ་ཕན་ཡོན་ནི། ནོར་འཁྲུལ་ཉེས་པ་ཐ་དག་སོར་ཆུད་ནས༔ ཡོན་ཏན་ཡར་ལྡན་ནུས་པ་སྐྱེད་པར་བྱེད༔ ཕྱི་ཡི་ས་གནད་ནང་གི་སྤྱིལ་ཁང་སོགས༔ བཟོ་ཡི་བྱེ་བྲག་བཀོད་པའི་རྣམ་གྲངས་རྣམས༔ ཕྱོགས་མཚམས་སྟེང་འོག་ལོགས་དང་ཟུར་གྱི་ཆ༔ ཆེ་ཆུང་གནམ་སའི་གནད་དུ་མི་འགྲོ་འམ༔ གང་རུང་མི་རུང་དེ་ཡི་ཉེས་པ་གསོ༔ མཆོད་རྟེན་ཕྱོགས་མཚམས་ལ་སོགས་དེ་དང་མཚུངས༔ སྐུ་གཟུགས་ཆེ་ཆུང་རྒྱ་དཔངས་ཆ་ཡི་ཚད༔ ཕྲ་སྦོམ་ཡོ་འཁྲུལ་སྐམ་རློན་འགྲིབས་པ་སོགས༔ ལྗིད་ཀྱིས་ནོན་ནམ་འགྲིབས་སམ་སྦོམ་ཕྲར་སོང༔ གཟུངས་གཞུག་རྫུས་སྐྱེས་སྲིན་བུས་བསླད་པ་དང༔ སྨན་སྣ་ནམ་ཟླའི་རླན་གྱིས་བང་སོང་ངམ༔ མ་དག་སྐྱོན་གྱི་རྣམ་པ་གང་མཆིས་པ༔ དག་པ་ཡོན་ཏན་སྔགས་འདིས་སོར་ཆུད་དོ༔ འཕྲལ་གྱི་རོ་བག་ཐབ་གཞོབ་འཛིང་རྨུག་དང༔ དམེ་གྲིབ་སྡོམ་ཉམས་དམ་
ཉམས་གྲིབ་ཕོག་གམ༔ དུས་སྙིགས་མི་རུང་ཐ་དག་སོར་ཆུད་དོ༔ གཟའ་སོགས་ལོ་ཟླར་ཕྱོགས་སུ་གང་རྒྱུ་ཞིང༔ ཀླུ་དང་ས་བདག་དུས་སུ་གང་ཐེབས་པ༔ ལྷ་སྲིན་སྡེ་བརྒྱད་ངེས་མེད་གར་ཉུལ་བ༔ སྙིགས་མའི་འགྲོ་རྣམས་མི་རུང་ཇི་བཞིན་གྱིས༔ ལྷ་སྲིན་སྡེ་བརྒྱད་གདུག་རྩུབ་དེ་བཞིན་དུག༔ བསམ་དུག་རེག་དུག་མཐོང་དུག་ཉེས་པ་སེལ༔ ཅེས་སོ། །བཞི་པ་གཏད་རྒྱ་ནི། མ་འོངས་འགྲོ་རྣམས་བྱ་བ་ཅི་བྱས་པའི༔ ཉེས་ཚོགས་ཀུན་སེལ་ལེགས་ཚོགས་རྟེན་འབྲེལ་གྱི༔ བདེ་ལེགས་མཐུན་རྐྱེན་འདུས་པའི་ནོར་བུ་འདི༔ མ་འོངས་བོད་ཀྱི་བསོད་ནམས་སྐལ་དུ་ཤོག༔ དེང་སང་བསྐལ་བཟང་མ་སྤེལ་གཏེར་དུ་སྐུངས༔ མ་འོངས་བསྐལ་ངན་ཉེས་པ་ཀུན་སེལ་གྱི༔ གདམས་པ་རིན་ཆེན་དུས་ཀྱི་འབྲས་བུ་འདི༔ ཕྱི་རབས་སྐལ་ལྡན་སོ་སོའི་དགའ་སྟོན་གྱིས༔ ས་མ་ཡ༔ རྒྱ་རྒྱ་རྒྱ༔ དྲག་པོ་སྲོག་བདག་གིས་སྲུངས་ཤིག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ རྒྱ་རྒྱ་རྒྱ༔ ཞེས་པའོ། །གཉིས་པ་དེའི་ལག་ལེན་གསལ་བར་བསྟན་པ་ལ་གསུམ། བུམ་པ་བཅའ་བ། སྒྲུབ་པ། སྦ་བའི་ཚུལ་ལོ། །དང་པོ་ལ། ཐུན་མོང་ཉེས་སེལ་གྱི་བུམ་པ་ནི། གྲོ་ཤོག་ལ་གསེར་དངུལ་ལམ་རྒྱ་ཤོག་ལ་མཚལ་གྱིས། ཨཱོྃ་སརྦ་ཏི་ཐི་སོགས་ཉེས་སེལ་གཟུངས་ཚར་གྲངས་གང་མང་ཡི་གེ་དབུ་ཅན་ཆད་ལྷག་མེད་པར་བྲི། སྤྲོ་ན་གཤམ་དུ་འབྱུང་བ་ལྟར། ན་མོ། དཀོན་མཆོག་རྩ་བ་གསུམ་ནས། བསོད་ནམས་མི་འཛད་གཏེར་དུ་ཤོག །བར་གྱི་འདོད་གསོལ་ཡང་སྦྱར། དེ་ལྟར་ན་ཡིག་ཕྲེང་གསུམ་བཞི་བྱེད་ནས་སོ་སོའི་དབུར་གཟུངས་སྔགས་ཚར་དུ་འགྲོ་དང་འདོད་གསོལ་ཚར་སོ་སོ་ཆ་བགོས་ནས་ཚར་གཅིག་འགྲོ་བ་བྱས་ན་ལེགས། གང་ལྟར་དྲི་བཟང་གིས་བྱུག །བཟང་ཤིང་རྩ་རྩེ་མ་ལོག་པའི་སྲོག་ཤིང་ལ་མཐའ་ནས་གཟུང་ཡིག་ངོ་ཕྱིར་བསྟན་དུ་དྲིལ། དར་སྣ་ལྔའི་ན་བཟའ་བྱས་ལ། ཁམ་སའི་བུམ་པ་དཀར་པོ་རྟགས་བརྒྱད་ཀྱི་རི་མོ་ཅན་གྱི་དབུས་སུ་བཙུགས། དྲི་ལྔ། སྨན་ལྔ། རིན་པོ་ཆེ་ལྔ། སྙིང་པོ་ལྔ། འབྲུ་ལྔ་སྟེ་ལྔ་ཚན་ལྔ་རྣམས་ཁྲོལ་བུར་བླུགས་པའམ་དེ་དག་ཕྱེ་མ་རིལ་བུ་གང་རུང་ཐུམ་བྱས་པ་བཅུག་ལ་སྤེལ་བའི་སྐྱོབས་སུ་དུག་རིགས་གླ་རྩི་མ་ཡིན་པའི་དྲི་ལྡན་གྱི་སྤོས་ཕྱེ། སྨན་སྣ། དུང་ཤེལ། ཤིང་ཏོག །འབྲུ་དཀར་རིགས་གཙང་མས་བཀང་ལ་ཁ་བཅད་པ་ནི་ཡེ་འབར་ལུགས་ཁ་རྐྱང་ཡིན་ལ། བི་མའི་སྙན་བརྒྱུད་ལུགས་ཀྱི་ཕྱག་ལེན་ཐུན་མོང་མིན་པ་ནི། བཟང་ཤིང་གི་བྱང་བུ་སོགས་ལ་དུས་ཀྱི་འཁོར་ལོ་ལྷན་སྐྱེས་སྐུ་མདོག་སྔོན་པོ་རྡོར་དྲིལ་འཛིན་པ། ཞབས་གཡོན་དཀར་པོ་བསྐུམ་པས་དབང་ཕྱུག་དཀར་པོ་དང་། གཡས་དམར་པོ་བརྐྱང་པས་འདོད་ལྷ་དམར་པོ་མནན་པའི་དོར་སྟབས། རལ་པའི་ཐོར་ཚུགས་དང་ཡིད་བཞིན་གྱི་ནོར་བུ་དང་ཟླ་བ་ཕྱེད་པས་དབུ་ལ་བརྒྱན་པ། རྡོ་རྗེའི་རྒྱན་དང་སྟག་ཤམ་ཅན། ཡུམ་སེར་མོ་གྲི་ཐོད་འཛིན་པས་ཡབ་ལ་འཁྱུད་པ། ཡབ་ཡུམ་གཉིས་ཀ་ཁྲོ་ཆགས་ཀྱི་ཉམས་ཅན། སྤྱན་གསུམ་པ། མེ་རི་ཁ་དོག་སྣ་ལྔའི་དབུས་ན་བཞུགས་པ། གདན་རླུང་། མེ། ཆུ། ས། རི་རབ། སྣ་ཚོགས་པདྨ། ཟླ་བ། ཉི་མ། དུས་མེ་རྣམས་བརྩེགས་པའི་སྟེང་དུ་དབང་ཕྱུག་དང་། བདུད་མནན་ཏེ་འགྱིང་བའི་རྒྱབ་ཏུ། ཨཱོྃ་ཨཱཿཧཱུྃ་ཧོཿཧཾ་ཀྵ། ཨཱོྃ་ྈསྭཱ་ཧཱ། ཕྱི་ནང་གཞན་གསུམ་གྱི་གཟའ་དང་རྒྱུ་སྐར་ས་བདག་ལྷ་ཀླུ་རྫུ་འཕྲུལ་ཅན་གྱི་ཚོགས་རྣམས་ཀྱིས་བདག་ཅག་དཔོན་སློབ་ཡོན་མཆོད་འཁོར་དང་
བཅས་པ་ལ་གནམ་ས་རི་བྲག་ཆུ་ཤིང་གི་དཔྱད་ཉེས་པའི་རྒུད་པ་ཐམས་ཅད་ཞི་བ་དང་། སའི་དཔལ་དང་གཟི་བརྗིད་ཕུན་སུམ་ཚོགས་པར་འཕེལ་བས་བཀྲ་ཤིས་དང་བདེ་ལེགས་མཛད་དུ་གསོལ། ཨཱོྃ་ཨ་ཀ་ནི་ནི་ཀ་ནི་ཨ་བྷི་ལ་མཎྜ་ལ་མ་ཡེ་སྭཱ་ཧཱ། ཨཱོྃ་ཡེ་དྷརྨཱ་ཧེ་ཏུ་པྲ་བྷ་བཱཿཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་དཏ྄། ཏེ་ཥཱཉྩ་ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲ་མ་ཎཿཡ་སྭཱ་ཧཱ། འབྱུང་པོ་གང་དག་འདིར་ནི་ལྷགས་གྱུར་ཏམ། །ས་འམ་འོན་ཏེ་བར་སྣང་འཁོད་ཀྱང་རུང་། །སྐྱེ་རྒུ་རྣམས་ལ་རྟག་ཏུ་བྱམས་བྱེད་ཅིང་། །ཉིན་དང་མཚན་དུ་ཆོས་ལ་སྤྱོད་པར་ཤོག །སརྦ་དཱ་ཤུ་བྷཤྩ་ཀ་ལྱཱ་ཎཾ་བྷ་བ་ཏུ། ཞེས་བྲིས་པ་དང་སཱཙྪ་རབ་གནས་ཅན་རྣམས་ལྷན་ཅིག་ཏུ་བུམ་པ་རྩི་ལྗང་གུ །མདུན་རྟགས་རྣམ་བཅུ་དབང་ལྡན་ཡོད་པའི་དབུས་སུ་མདུན་རྒྱབ་མ་ལོག་པར་གཞུག །བུམ་མཐིལ་དུ་ས་སྣ་ཆུ་སྣ། དེ་སྟེང་བཟང་དྲུག །ཞོ་ཤ་གསུམ། ཙནྡན་དཀར་དམར། ག་པུར། གེ་སར་གསུམ། རྒྱ་མཚོ་ལྦུ་བ། དབང་ལག །ཆུ་སྲིན་སྡེར་མོ། བ་ལུ། འོམ་བུ། གྲམ་ཤིང་། པད་རཱཀ །དབང་སྔོན། གསེར། སྦུར་ལེན། བྱེ་རུ། དུང་། མུ་མེན། འབྲུ་དཀར་རྣམས་ཀྱིས་བཀང་ལ་ཁ་བཅད། བུམ་པ་སྔ་ཕྱི་གཉིས་བསྡམས་ནའང་ཤིན་ཏུ་ལེགས་ལ། སྐུ་རྒྱས་པར་བྲི་བ་མ་འབྱོར་ན་སྔགས་བྱང་འདོད་གསོལ་ཙམ་ཡེ་འབར་ལུགས་ཀྱི་བུམ་ནང་དུ་བཞག་ཀྱང་ཆོག་པ་ཡིན་ནོ། ཁྱད་པར་སྐུ་གསུང་ཐུགས་རྟེན་གྱི་རིགས་ལ། ན་མཿས་མནྟ་སོགས་རིག་པ་ཕུག་རོན་གྱི་གཟུངས་ཉིད་སྟོད་སྨད་ཀུན་ཏུ་བཞག་པས་གཟུངས་འཁྲུགས་སོགས་ཀྱི་ཉེས་པ་སེལ་བ་ཡོངས་གྲགས་ཀྱི་ཕྱག་ལེན་ལྟར་ལ། ཁ་ཅིག་ཉེས་སེལ་བུམ་པར་གཟུངས་འདི་བཅུག་པར་བཤད་པ་ནི་བརྟག་དགོས་པར་སྣང་ངོ་། །གཉིས་པ་སྒྲུབ་པ་ནི། བདག་བསྐྱེད་ཀྱི་མཆོད་གཏོར་དང་། སྟེགས་གཙང་མར་འབྲུ་ཚོམས་བཀོད་པ་ལ་བུམ་པ་དུ་ཡོད་བསྒྲིགས། ཕྱི་ནང་མཆོད་པ་བཤམ། ཡེ་འབར་གུ་རུ་ཞི་དྲག་གང་རུང་གི་བདག་བསྐྱེད་བཟླས་པ་དང་བཅས་པ་བྱ། རྣམ་འཇོམས་ལྟ་བུས་ཁྲུས་བུམ་བསྒྲུབ། ཞི་དྲག་གི་སྦྱོང་བ་བགེགས་བསྐྲད། ཁྲུས་གསོལ་རྣམས་སྤྱི་འགྲོ་བྱས་ལ། ལས་སྔགས་ཀྱིས་བསང་། སྭ་བྷཱ་བས་སྦྱང་། སྟོང་པའི་ངང་ལས་སངས་རྒྱས་ཀྱི་ཡེ་ཤེས་འདོད་རྒུར་འཆར་བའི་དཔལ་གྱི་བུམ་པ་བཟང་པོ་སྲིད་ཞིའི་དཔལ་འབྱོར་མ་ཚང་བ་མེད་པས་གཏམས་ཤིང་འཁོར་བ་ཇི་སྲིད་དུ་ཟད་མི་ཤེས་པའི་གཏེར་ཆེན་པོ། གང་ལ་ཅི་དགོས་འབྱུང་བའི་ཡོ་བྱད་ནམ་མཁའ་མཛོད། འདོད་པའི་ཕྲིན་ལས་ཡིད་བཞིན་དུ་སྒྲུབ་པའི་ནུས་སྟོབས་ཁྱད་པར་ཅན་དང་ལྡན་པར་གྱུར། ཅེས་བུམ་པ་སྤྱིར་བྱིན་རླབས་པ་སྔགས་དྲུག་ཕྱག་དྲུག་བདེན་བརྗོད་དང་བཅས་པ་བྱ། མཆོད་གཏོར་བརླབ་པ་ཧྲཱི༔ མི་གཙང་གཉིས་འཛིན་སོགས་ནས་བརྩམ། བུམ་པར་དུས་ཀྱི་འཁོར་ལོ་བསྐྱེད་བསྟིམ། མཆོད་བསྟོད་དང་། བཟླས་དམིགས་གསལ་བཏབ་ལ། རྣམ་བཅུའི་སྔགས་གང་འགྲུབ་དང་། ཁྱད་པར་ཉེས་སེལ་སྔགས། ཨཱོྃ་སརྦ་ཏི་ཐི་ནཀྵ་ཏྲ་གྲ་ཧ་མངྒེ་བྷྱ་ཡེ་སྭཱ་ཧཱ༔ ཞེས་དང་། ཨཱོྃ་ཨ་ཀ་ནི་ནི་ཀ་ནི་ཨ་བྷི་ལ་མཎྜ་ལ་མ་ཡེ་སྭཱ་ཧཱ། ཞེས་གཙོ་བོར་བཟླ། མཐར་དབྱངས་གསལ་རྟེན་སྙིང་རྣམས་ཚར་བདུན་རེ་ལས་མི་ཉུང་བ་བརྗོད་ལ་མཆོད་བསྟོད་བྱ། འདོད་གསོལ་ནི། ན་མོ། དཀོན་མཆོག་རྩ་བ་གསུམ་གྱི་བྱིན་རླབས་དང་། ཁྱད་པར་དུས་ཀྱི་འཁོར་ལོའི་བདེན་པའི་མཐུ། །ཆོས་ཉིད་རྣམ་དག་རྟེན་འབྲེལ་མི་བསླུ་ཞིང་། །ཉེས་སེལ་གཟུངས་ལྡན་ཡིད་བཞིན་དབང་བུམ་འདི། །ཚུལ་བཞིན་བསྒྲུབས་ནས་གཞན་ཕན་སེམས་བསྐྱེད་མཐུས། །གང་དུ་བཞུགས་པའི་ཕྱོགས་དང་དེར་གནས་ཀྱིས། །ཆོས་དང་སྲིད་ཀྱི་བྱ་བ་གང་བརྩམ་ཡང་། །ལོ་ཟླ་ཞག་དུས་ཆུ་ཚོད་སྔ་ཕྱི་ཡི། །གཟའ་སྐར་འཕྲོད་སྦྱོར་ནོར་རམ་འཕྲལ་སྐྱོན་གྱིས། །ཕོག་ཐུག་ཉེས་པ་ཐམས་ཅད་ཞི་གྱུར་ཅིག །བློ་འཁྲུལ་རྟེན་རྫས་འཆལ་དང་ལེགས་པའི་ལས། །ཉེས་པར་གྱུར་ཀུན་གཏན་ནས་སེལ་བ་དང་། །ཡོན་ཏན་ཡར་ལྡན་ནུས་པ་གོང་འཕེལ་ཤོག །ཕྱི་ཡི་ས་གནད་ནང་གི་སྤྱིལ་ཁང་སོགས། །བཟོ་ཡི་བྱེ་བྲག་བཀོད་པའི་རྣམ་གྲངས་རྣམས། །ཕྱོགས་མཚམས་སྟེང་འོག་ལོགས་དང་ཟུར་གྱི་ཆ། །ཆེ་ཆུང་གནམ་སའི་གནད་དུ་མི་འགྲོ་འམ། །གང་རུང་མི་རུང་དེ་ཡི་ཉེས་སེལ་ཤོག །འཕྲལ་གྱི་རོ་བག་ཐབ་གཞོབ་འཛིང་རྨུག་དང་། །དམེ་གྲིབ་སྡོམ་ཉམས་དམ་ཉམས་གྲིབ་ཕོག་གམ། །དུས་སྙིགས་མི་རུང་ཐ་དག་སོར་ཆུད་ཤོག །གཟའ་སོགས་ལོ་ཟླར་ཕྱོགས་སུ་གང་རྒྱུ་ཞིང་། །ཀླུ་དང་ས་བདག་དུས་སུ་གང་ཐེབས་པ། །ལྷ་སྲིན་སྡེ་བརྒྱད་ངེས་མེད་གར་ཉུལ་བ། །སྙིགས་མའི་འགྲོ་རྣམས་མི་རུང་ཇི་བཞིན་གྱིས། །ལྷ་སྲིན་སྡེ་བརྒྱད་གདུག་རྩུབ་དེ་བཞིན་དུག །བསམ་དུག་རེག་དུག་མཐོང་དུག་ཉེས་སེལ་ཤོག །མདོར་ན་རང་གཞན་བྱ་བ་ཅི་བྱས་པའི། །ཉེས་ཚོགས་ཀུན་སེལ་ལེགས་ཚོགས་རྟེན་འབྲེལ་གྱི། །བདེ་ལེགས་མཐུན་རྐྱེན་འདུས་པའི་ནོར་བུ་འདི། །གང་བཞུགས་བསོད་ནམས་མི་འཛད་གཏེར་དུ་ཤོག །ཅེས་འདོད་དོན་གསོལ། འདིར་ནི་རྟེན་དང་སོགས་ཀྱིས་བརྟན་བཞུགས་དང་ཡེ་དྷར། སུ་པྲ་ཏིཥྛ་བརྗོད་ལ་མེ་ཏོག་འཐོར། ཤིས་པ་བརྗོད། དེ་ནས་སྲུང་མ་ལ་གཏོར་འབུལ་ཚོགས་སྐོང་སོགས་བདག་བསྐྱེད་དང་མཐུན་པའི་རྗེས་རིམ་རྣམས་བྱའོ། །གསུམ་པ་སྦ་བའི་ཚུལ་ནི། དེ་ལྟར་བསྒྲུབས་པའི་བུམ་པ་དེ་རྟེན་གྱི་བཞུགས་ཁྲི། ལྷ་ཁང་གི་ཕྱོགས་མཚམས་བརྒྱད། མཛོད་དང་ཁྱིམ་གྱི་ཕུགས། ཞིང་གི་དཀྱིལ། ཁང་པའི་སྟེང་། ཕྱུགས་ལྷས་ཀྱི་འགྲམ། ཕོག་ཐུག་འགྲམས་འཁྲུགས་འབྱུང་བའི་ས། དུར་སའི་རྨང་། ས་དགྲའི་ངོས་སོགས་གང་དུ་སྦས་ཀྱང་རུང་ལ། འཇོག་ལུགས་སྤྱི་དང་མཐུན། ཕྱི་རོལ་གྱི་རིགས་ལ་ཐོག་མར་དཀར་གཏོར་གསེར་སྐྱེམས་གཏང་། བུམ་པ་འཇོག་ཅིང་བླ་མ་དགོངས་འདུས་ལས་འབྱུང་བའི་ཉེས་པ་ཀུན་སེལ་བྱིན་རླབས་ཀྱི་སྒྲོན་མེ་ཉིད་ཚར་གཅིག་བརྗོད། དེ་ནས། ཧཱུྃ༔ བདག་གིས་བསྒྲུབས་པའི་འབྲས་བུ་རིན་ཆེན་གཏེར༔ སྦས་པ་འདི་ནི་འཁོར་བ་ཇི་སྲིད་བར༔ འགྲོ་བ་ཀུན་གྱི་དོན་ཡོད་མི་ཟད་གཏེར༔ ཅི་མཁོའི་དཔལ་ལ་རོལ་པ་འདིས་གྱུར་ཅིག༔ ཅེས་དང་། ན་མོ། དཀོན་མཆོག་རྩ་གསུམ་སོགས་གོང་གི་འདོད་གསོལ་ཉིད་ཚར་གཅིག །ཤིས་བརྗོད་རྒྱས་པར་བྱ། རྟེན་སྙིང་བདེན་སྟོབས་བཅས་བརྗོད་ལ་མེ་ཏོག་འཐོར་རོ།། །། ༄༅། །གསུམ་པ་རྫས་ཀྱི་ལས་མཇུག་རྟེན་འབྲེལ་སྤྱི་བཅོས་ལ་གཉིས། གཞུང་དགོད། ལག་ལེན་བཤད་པའོ། །དང་པོ་ལ་གསུམ། གང་ལ་བྱ་བའི་ཡུལ། ཇི་ལྟར་བྱ་བའི་ཐབས། དེ་ལྟར་བྱས་པའི་འབྲས་བུའོ། །དང་པོ་ནི། ྈྈྈྈྈྈ
དྲག་པོ་བདེ་ཆེན་གཙོ་ལ་ཕྱག་འཚལ་ལོ༔ སངས་རྒྱས་ཐུགས་རྗེའི་ཐབས་ཀྱི་ཁྱད་པར་དུ༔ འཇིག་རྟེན་རྣམ་གཞག་བསྟན་པའི་ཆེད་དུ་ནི༔ རྟེན་འབྲེལ་དབང་གི་རྫས་ཀྱི་ལས་གཞུག་སྟེ༔ རྡུལ་བསགས་རི་རྒྱལ་ལྷུན་པོ་ཆོས་ཉིད་ཡིན༔ ས་མ་ཡ༔ དེ་ལྟར་སོ་སོའི་ས་ཡི་གནད་གསོ་བར༔ སྔོན་དུ་ཤིས་ཀྱང་རྐྱེན་གྱིས་འགྱུར་བ་ཡི༔ སྟེང་འོག་ཤར་ལྷོ་ནུབ་བྱང་ས་ཡི་ཆ༔ གནམ་ལམ་ཤིང་ཆུ་རི་ཡིས་ཚུར་འཛུལ་ལམ༔ བྱང་ཧར་མདའ་ཤོར་ཕུ་གནོན་སྲུང་མེད་དམ༔ ཆུ་སྲིན་ཤོ་རེ་སྦལ་སྡིག་སྤྲེལ་དམར་སོགས༔ འཕྲལ་དུ་གྲོག་ཕུག་གད་ཆད་གཤའ་མདའ་སོགས༔ ཁྱད་པར་སྤྱོད་ལམ་ལོག་པའི་བྱ་བ་དང༔ ལེགས་འདོད་ཉེས་པར་སོང་བའི་བྱ་བ་ཡིས༔ སྔར་ལེགས་གསར་བཅོས་ཉེས་པ་དུ་མ་འབྱུང༔ ཞེས་པའི་སྐྱོན་དེ་དག་སེལ་བའི་གཉེན་པོར་འདི་ཉིད་ཆེད་དུ་བསྔགས་སོ། །གཉིས་པ་ཇི་ལྟར་བྱ་བའི་ཐབས་ནི། གང་དུ་མི་རུང་དེ་ཡི་ས་རྡོ་དང༔ རྩྭ་ཤིང་ལྡུམ་འབྲས་ལོ་མ་རྩ་བར་བཅས༔ རྡོ་རྒྱུས་མདུང་རྩེ་ལྕགས་ལེན་སྦལ་རྒྱབ་དང༔ ཤེལ་སོགས་རྡོ་ཡི་རིན་ཆེན་ཚོགས་ཚད་དང༔ གནས་ཆེན་ས་རྡོ་བྱེ་མ་སྣ་ལྔ་དང༔ དཀྱིལ་འཁོར་རྡུལ་ཚོན་གསུང་རབ་བག་རྡུལ་དང༔ རྩི་ཤིང་ས་རྡོའི་སྨན་གྱི་རིགས་གྱུར་ཚད༔ བཟང་པོ་དྲུག་དང་ཀླུ་སྨན་ཚད་ལྡན་དང༔ རུས་སྦལ་ཁོག་པ་ཕག་རྒོད་མཆེ་བ་དང༔ སྒང་ཐུར་རྨ་བྱའི་མདོངས་དང་ཐོག་ལྕགས་དང༔ དར་སྣ་འབྲུ་སྣ་རིན་ཆེན་སྣ་ཚོགས་ཀུན༔ ཞིབ་ཏུ་བརྡུངས་ལ་ཕྱེ་མར་བཏུལ་པ་དེ༔ གང་གི་ས་ཆའི་ཕྱོགས་བཞིའི་ཆུ་མིག་ཆུ༔ འཚོགས་ཚད་བསྡུས་ཏེ་དེ་ཡིས་བརྫིས་པ་ཡི༔ དགོན་གནས་ལྟ་བུར་རིལ་བུ་དྲིལ་བ་འམ༔ ཡང་ན་བང་རིམ་བཞི་ལྡན་རི་རྒྱལ་མཚོན༔ སྐྱོན་རྣམས་ཤེས་ན་དེ་ཡི་གཉེན་པོའི་གཟུགས༔ ཡང་ན་བཀྲ་ཤིས་རྟགས་བརྒྱད་བུམ་བཟང་བྲི༔ ཞེས་སོ། །གསུམ་པ་བྱས་པའི་འབྲས་བུ་ནི། ཁང་པའི་ཕྱོགས་མཚམས་ཀུན་ཏུ་བཞུགས་པ་ན༔ སྔོན་གྱི་མི་རུང་ས་ཡི་ཆགས་ཚུལ་བཅོས༔ འཕྲལ་དུ་མི་རུང་ས་ཡི་སྐྱོན་རྣམས་ཞི༔ གནས་སྐབས་མི་རུང་སྤྱོད་ལམ་སོར་ཆུད་དེ༔ ཉེས་པ་ཞི་ཞིང་ལེགས་པའི་ཡོན་ཏན་ལྡན༔ ཕྱོགས་ཀྱི་ཀླུ་གཉན་ས་བདག་ཡུལ་བདག་དང༔ བཙན་སྨན་དགེ་བསྙེན་སྡ་མ་གང་གནས་པའི༔ ཁོ་རང་རྟེན་བཅས་ཆ་དེས་ཕར་བཅོས་ནས༔ གང་ལ་ཀོ་ལོང་སྡོམ་པ་མེད་པར་འགྱུར༔ རྨ་བྱ་ལ་སོགས་སྐྱོབ་བྱེད་བཞི་པོས་བསྒྲིབ༔ བྱ་སླ་ནུས་པ་ཆེ་བའི་སྤྱི་བཅོས་འདི༔ ཕྱི་རབས་འགྲོ་བ་ཡོངས་ཀྱི་སྐལ་བར་ཤོག༔ ས་མ་ཡ༔ རྒྱ་རྒྱ་རྒྱ༔ དྲག་པོ་སྲོག་བདག་གིས་སྲུངས་ཤིག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ རྒྱ་རྒྱ་རྒྱ༔ ཞེས་སོ། །གཉིས་པ་ལག་ལེན་བཤད་པ་ལ་གསུམ། ཐོག་མར་བཅའ། བར་དུ་བསྒྲུབ། ཐ་མར་སྦ་བའི་ཚུལ་ལོ། །དང་པོ་ནི། རྫ་བུམ་དཀར་པོ་རྟགས་བརྒྱད་བྲིས་པའི་ནང་དུ་ས་དགྲ་དང་ས་གནད་གང་གསོ་དགོས་པ་དེའི་ས་རྡོ་དང་རྩ་ཤིང་ལྡུམ་འབྲས་ལོ་མ་རྩ་བ་རྣམས་གཙོར་བསྐྱེད། དེ་སྟེང་རྡོ་སྨན་རྡོ་རྒྱུས། མདུང་རྩེ་དཀར་སྨུག །ཁབ་ལེན། སྦལ་རྒྱབ། ཤེལ་རིགས། གཡུ། བྱེ་རུ། གཟི་མཆོང་སོགས་རྡོ་རིགས་ཀྱི་རིན་པོ་ཆེ་སྣ་ཚོགས། གནས་ཆེན་རྣམས་ཀྱི་ས་རྡོ། མཚོ་མ་ཕམ་ལྟ་བུའི་བྱེ་མ་སྣ་ལྔ། དཀྱིལ་འཁོར་སྒྲུབ་མཆོད་མང་པོའི་རྡུལ་ཚོན། བཀའ་འགྱུར་སོགས་གསུང་རབ་ཀྱི་བག་རྡུལ། བཟང་དྲུག་སོགས་རྒྱ་བོད་ཀྱི་སྨན་སྣ་ཚོགས་ཚད་དུག་རིགས་མ་ཡིན་
པ། ཚད་ལྡན་སྦྱར་བའི་ཀླུ་སྨན། རུས་སྦལ་ཁོག་པ། ཕག་རྒོད་མཆེ་བ། སྒང་ཐུར། རྨ་བྱའི་མདོངས་ཏེ་སྒྲིབ་བྱེད་ཀྱི་རྫས་བཞི། ཐོག་ལྕགས། དར་སྣ། འབྲུ་སྣ། གསེར་སོགས་རིན་པོ་ཆེ་རྣམས་ཞིབ་ཏུ་བཏུལ་ལ་ཡུལ་དེའི་ཕྱོགས་བཞི་ནས་བླངས་པའི་ཆུ་སྣ་ཅི་མང་གིས་སྦྲུས་ལ་རིལ་བུ་དྲིལ་ཏེ་སྐམ་ཐག་ཆོད་པ་བླུགས། ས་དགྲ་སོགས་སྐྱོན་ཤེས་ན་དེའི་གཉེན་པོའི་གཟུགས་བཅོས་ཏེ་དེའང་སྲོག་ཆགས་ཀྱི་གཟུགས་འདྲ་བའི་སྐྱོན་ལ་དེའི་གཤེད་མའི་གཟུགས་དང་། ཕུ་གནོན་མདའ་ཤོར་སོགས་ལ་རི་རབ་བང་རིམ་བཞི་ལྡན་གྱི་གཟུགས་བྱ། སྤྱི་ལ་སྔར་བཤད་པའི་བུམ་པ་ཉིད་འཇུག་པ་བདེ་ཞིང་འདི་ཉིད་རྫས་ཁོ་ནའི་བཅོས་ཡིན་ཡང་ཕྱག་ལེན་དུ་ཉེས་སེལ་དང་སྣང་བརྒྱད་ཀྱི་གཟུངས་ཀྱང་ཤོག་དྲིལ་བྱས་ནས་བཅུག །ཁྱད་པར་གནམ་གྱི་དགྲ་ལ་རྡོ་རྗེ་མཆུ་དང་གནམ་ལྕགས་མཆུའི་གཟུངས་བཞག་གོ །གཉིས་པ་བར་དུ་སྒྲུབ་པ་ནི། གཞུང་འདི་ནས་དངོས་སུ་མ་གསུངས་ཀྱང་གཏེར་སྟོན་གསུང་རྒྱུན་སོགས་ལས་ཟུར་གྱིས་བསྟན་པ་ལྟར་གོང་གི་ཉེས་སེལ་དབང་བུམ་སྐབས་སུ་བཤད་པ་ལྟར་བསྒྲུབ་ཅིང་། འདོད་གསོལ། ན་མོ། དཀོན་མཆོག་རྩ་བ་གསུམ་གྱི་བྱིན་རླབས་དང་། ཁྱད་པར་དུས་ཀྱི་འཁོར་ལོའི་བདེན་པའི་མཐུ། །ཆོས་ཉིད་རྣམ་དག་རྟེན་འབྲེལ་མི་བསླུ་ཞིང་། །རྫས་ཀྱི་ལས་མཇུག་རྟེན་འབྲེལ་སྤྱི་ཡི་བཅོས། །ཚུལ་བཞིན་བསྒྲུབས་ནས་གཞན་ཕན་ལྷག་བསམ་མཐུས། །སྟེང་འོག་ཤར་ལྷོ་ནུབ་བྱང་ས་ཡི་ཆ། །གནམ་ལམ་ཤིང་ཆུ་རི་ཡིས་ཚུར་འཛུལ་ལམ། །བྱང་ཧར་མདའ་ཤོར་ཕུ་གནོན་སྲུང་མེད་དམ། །ཆུ་སྲིན་ཤོ་རེ་སྦལ་སྡིག་སྤྲེལ་དམར་སོགས། །སྔོན་ནས་མི་དགེ་མི་རུང་གྱུར་པ་དང་། །འཕྲལ་དུ་གྲོག་ཕུག་གད་ཆད་གཤའ་མདའ་སོགས། །སྔོན་དུ་ཤིས་ཀྱང་རྐྱེན་གྱིས་འགྱུར་བ་ཡིས། །མི་ཤིས་ཉེས་པའི་སྐྱོན་དུ་གྱུར་པ་རྣམས། །ལས་མཇུག་རྟེན་འབྲེལ་འདི་ཡིས་ཐུབ་པར་ཤོག ཁྱད་པར་སྤྱོད་ལམ་ལོག་པའི་བྱ་བ་དང་། །ལེགས་འདོད་ཉེས་པར་སོང་བའི་བྱ་བ་ཡིས། །སྔར་ལེགས་གསར་བཅོས་ཉེས་པ་གང་བྱུང་ཡང་། །ལས་ཇུག་རྟེན་འབྲེལ་འདི་ཡིས་ཉེས་ཞི་ཤོག །སྔོན་གྱི་མི་རུང་ས་ཡི་ཆགས་ཚུལ་རྣམས། །ལས་མཇུག་རྟེན་འབྲེལ་འདི་ཡིས་བཅོས་པར་ཤོག །འཕྲལ་དུ་མི་རུང་ས་ཡི་སྐྱོན་ཐམས་ཅད། །ལས་མཇུག་རྟེན་འབྲེལ་འདི་ཡིས་ཞི་བྱེད་ཤོག །གནས་སྐབས་མི་རུང་སྤྱོད་ལམ་གང་བྱས་ཀྱང་། །ལས་མཇུག་རྟེན་འབྲེལ་འདི་ཡིས་སོར་ཆུད་དེ། །ཉེས་ཞི་ལེགས་པའི་ཡོན་ཏན་ལྡན་གྱུར་ཅིག །ཕྱོགས་ཀྱི་ཀླུ་གཉན་ས་བདག་ཡུལ་བདག་དང་། །བཙན་སྨན་དགེ་བསྙེན་སྡ་མ་གང་གནས་ཀྱང་། །ལས་མཇུག་རྟེན་འབྲེལ་སྤྱི་བཅོས་འདི་ཡི་མཐུས། །ཀོ་ལོང་ཞི་ཞིང་བྱམས་པའི་སེམས་ལྡན་ཤོག །བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །འཇིག་རྟེན་ཁམས་འདིར་མ་ལུས་པ། །ཐོགས་པ་མེད་པར་འགྲུབ་གྱུར་ཅིག །ཅེས་བདེན་པ་བརྗོད། བརྟན་བཞུགས་སོགས་སྔ་མ་དང་མཚུངས་སོ། །གསུམ་པ་ཐ་མ་སྦ་ཚུལ་ནི། སྦ་བའི་གནས་ས་དགྲ་གང་ལ་གནས་པ་དེ་ཉིད་དམ་དེའི་ཕྱོགས་སུ་ཁ་བསྟན་ཏེ་བཞག་པ་སོགས་སྐབས་བབ་དང་བསྟུན་རིགས་པས་འཕྲུལ། སྒྲིབ་བཅོས་ཀྱི་རིགས་ལ་གོང་གི་སྒྲིབ་བྱེད་ཀྱི་རྫས་བཞི་པོ་བུམ་པའི་ཁར་བཙུགས་ནས་ཕྱོགས་དེར་བསྟན་ནས་བཞག །གང་ལའང་གསེར་སྐྱེམས་དང་ཉེས་སེལ། འདི་ཉིད་ཀྱི་འདོད་གསོལ་བཀྲ་ཤིས་སོགས་ཉེས་སེལ་དབང་བུམ་སྦ་བའི་ཚུལ་ལྟར་བྱས་པས་འགྲུབ་བོ།། །། ༄༅། །བཞི་པ་རི་དབང་སྤྱི་བཅོས་གཡུང་དྲུང་འཁྱིལ་བ་ལ་གཉིས། གཞུང་དགོད། ལག་ལེན་དངོས་བཤད་པའོ། །དང་པོ་ལ་གཉིས། གང་ལ་བྱ་བའི་ཡུལ་དང་དགོས་ཆེད། ཇི་ལྟར་བྱ་བའི་ཚུལ་དང་གཏད་རྒྱ་འོ། །དང་པོ་ནི། དབང་ཆེན་མཐུ་སྟོབས་ཧེ་རུ་ཀ་ལ་འདུད༔ པདྨའི་ཡེ་ཤེས་གཟིགས་པས་ལྟས་མཐོང་ཚེ༔ རི་ཀླུང་ཤིང་བྲག་མཚོ་ཆུ་རྡོ་བ་ལ༔ གཟེད་སྨན་བཙན་བདུད་ཀླུ་དང་སྡ་མ་སོགས༔ ངེས་མེད་མི་མ་ཡིན་གྱིས་བདག་གྱུར་མང༔ ཕན་གནོད་ནུས་པ་རྟ་ཁའི་སྲབ་དང་འདྲ༔ དུས་སྙིགས་འགྲོ་རྣམས་མ་རིག་སྤྱོད་ཉེས་ཀྱིས༔ མདུན་སྟབས་ཚུལ་མིན་གདོང་ཐུག་དུག་ཕོག་གམ༔ གང་ལ་ཀོ་ལོང་སྡོམ་པ་དེ་དག་གིས༔ ལེགས་པའི་བྱ་བ་ཉེས་པའི་རྒྱུར་གྱུར་ན༔ དེ་ཕྱིར་རི་དབང་སྤྱི་བཅོས་གདམས་པ་བསྟན༔ ཞི་དྲག་སོ་སོའི་བཅོས་པ་མཐའ་ཡས་ཀྱང༔ ཕྱི་རབས་རྗེས་འཇུག་ཚགས་དང་འཛོམ་དཀའི་ཕྱིར༔ གསང་སྔགས་བདེན་པའི་ནུས་པས་སྤྱི་བཅོས་འདི༔ དགོས་ཚེ་གང་སྤྱོད་དབང་གི་རྒྱལ་པོ་ཡིན༔ ས་མ་ཡ༔ རྒྱ་རྒྱ་རྒྱ༔ ཞེས་སོ། །གཉིས་པ་ཇི་ལྟར་བྱ་ཚུལ་དང་གཏད་རྒྱ་ནི། སྤྱིར་སའི་ལྷ་མོ་དང༔ བྱེ་བྲག་ཏུ་སྐབས་སུ་གང་བབ་པ་དང༔ ཁྱད་པར་གང་ལ་མོས་པ་དེ་ལ་བྱ་བའོ༔ རྟེན་བཅའ་བ་ནི༔ དང་པོ་སའི་ལྷ་མོའི་སྙིང་པོ་ནི༔ མཐིང་ཤོག་ལ་གསེར་གྱིས༔ བུཾ་པ་ཏི་སིདྡྷི་བཱ་སུ་པུཥྚིཾ་ཀུ་རུ་ས་མ་ཡ་ཧཱུྃ་ཛཿཛ༔ སོ་སོའམ་གང་མོས་ཀྱི་མིང་ཤམ་དུ༔ ས་མ་ཡ་སྲོག་དུང་དུང༔ ཏྲི་ཨཱ་ཀར་ཤ་ཡ་ཛཿཛ༔ ཞེས་བྲིས་པ་དྲིལ་ཏེ་དར་ཚོན་སྣ་ལྔས་བཏུམས་ལ་ཀླུ་སྨན་གྱིས་བྱུགས་ཏེ༔ ཤེལ་དཀར་པོ་དྲི་མེད་གཞི་བདག་གི་གྲངས་སམ་ཉི་ཤུ་རྩ་བརྒྱད༔ དེ་དང་མཉམ་དུ་རིན་པོ་ཆེ་སྣ་ཚོགས༔ འབྲུ་སྣ་ཚོགས༔ སྨན་སྣ་ཚོགས༔ གང་ལ་བྱ་བའི་རི་ཀླུང་གི་བཅུད་དང་བཅས་ཁམ་སའི་གྭའུ་གྲུ་བཞི་གཡུང་དྲུང་གཡས་འཁྱིལ་གྱིས་མཚན་པའི་ནང་དུ་གཞུག༔ གྭའུ་དར་རས་དཀར་པོས་དྲིལ་ཏེ་དཀྱིལ་འཁོར་གྱི་འགྲམ་དུ་བཞག་ལ༔ གྭའུ་ཡུལ་ལྷ་བཞུགས་པའི་ཕོ་བྲང༔ སྙིང་པོ་ཡུལ་ལྷའི་ཚོགས༔ རྫས་རྣམས་འདོད་པའི་ཡོན་ཏན་དུ་བསམ་ལ༔ ཨཱོྃ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ༔ ཨཱཿཧཱུྃ་ཧཱུྃ་ཕཊ༔ བུཾ་པ་ཏི་ས་པ་རི་ཝཱ་ར་པྲྀ་ཐི་དེ་བཱི་ལོ་ཀ་ཏཱ་ར༔ ཏྲི་ས་མ་ཡ༔ སྲོག་དུང་དུང་ཏྲི་ཨཱ་ཀར་ཤ་ཡ་ཛཿཛ༔ ཛཿཧཱུྃ་བཾ་ཧོ༔ ཞེས་ཐུན་བར་དུ་བརྒྱ་ཕྲག་རེ་བཟླས་པས༔ ཡུལ་ལྷའི་ཚོགས་འདུ་ཞིང་མཐུན་རྐྱེན་སྒྲུབ་སྟེ་ཟས་ནོར་འདུ་ཞིང༔ ཞི་རྒྱས་དབང་དྲག་གི་བྱ་བ་གང་བརྩམ་པའི་སྤྱི་བཅོས་སུ་འགྱུར་བའོ༔ ས་མ་ཡ༔ མཆོད་འབུལ་ཇི་ལྟར་འོས་པས་མཆོད༔ ཀྱེ༔ འཇིག་རྟེན་ཁམས་ན་རྟེན་བཅས་པའི༔ རི་དབང་ས་ལ་མངའ་མཛད་པའི༔ གཉུག་མར་གནས་པའི་ཡུལ་ལྷའི་ཚོགས༔ གང་ལ་གཏོགས་པའི་རིགས་མཐའ་དག༔ མ་ལུས་འཁོར་བཅས་སྤྱན་འདྲེན་ནོ༔ མཆོད་སྦྱིན་འདོད་པའི་ཡོན་ཏན་འདི༔ མང་པོར་ཏིང་ངེ་འཛིན་གྱིས་སྤེལ༔ སྔགས་ཀྱིས་ཕམ་
རྒྱལ་མེད་པར་སྦྱིན༔ ཏིང་འཛིན་ཅི་མཁོའི་འདོད་འབྱུང་འདི༔ འབུལ་ལོ་ཡུལ་ལྷའི་ཚོགས་ལ་འབུལ༔ མཆོད་པས་བརྔན་པའི་འབྲས་བུ་ཡིས༔ འདོད་པའི་བསམ་པ་ལྷུན་གྲུབ་ཀྱི༔ ཕྲིན་ལས་ཐོགས་པ་མེད་པར་མཛོད༔ བུཾ་པ་ཏི་ས་པ་རི་ཝཱ་ར་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གྷནྡྷེ་ནཻ་བིདྱཱ་ཤབྡ་པཱུ་ཙ་ཧོཿཡིས་མཆོད༔ བཛྲ་ས་མ་ཡ༔ རྒྱ་རྒྱ་རྒྱ༔ དྲག་པོ་སྲོག་བདག་གིས་གཉེར་དུ་ཟུངས་ཤིག༔ བཛྲ་ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ གཏད་རྒྱ༔ གསང་རྒྱ༔ རྒྱ་རྒྱ་རྒྱ༔ ཞེས་པའོ། །གཉིས་པ་དེ་ཉིད་ལག་ལེན་བྱ་བའི་ཚུལ་ལ་གསུམ། རྟེན་བཅའ་བ། སྒྲུབ་པ། སྦ་བའོ། །དང་པོ་ནི། ཁམ་སའི་གྭའུ་གྲུ་བཞི་པ་མཐོ་གང་ངམ་མཛུབ་གང་ལས་མི་ཆུང་བ་མདུན་ངོས་གཡུང་དྲུང་གཡས་འཁྱིལ་གྱིས་མཚན་ཅིང་སོ་བཏང་བའི་ནང་དུ། ས་ལྷའི་སྙིང་པོ། བུཾ་པ་ཏི་སོགས་དང་། གཞི་བདག་གང་དགོས་པ་དེའི་མིང་དངོས་སམ། སྤྱི་ཙམ་དུ། བྷཱུ་མི་དེ་ཤ་སྡྱཱ་ན་པ་ཏི་ས་པ་རི་བཱ་ར། ཞེས་པའི་མཐར། ས་མ་ཡ་སྲོག་སོགས་བཏགས་པ་རབ་མཐིང་ཤོག་ལ་གསེར་གྱིས་བྲི། འབྲིང་རྒྱ་ཤོག་ལ་རྒྱ་མཚལ། ཐ་མ་དུག་མེད་ཤོག་བུར་སྣག་ཚ་གཙང་མས་ཚར་གང་ཐོན་བྲི་བའམ་སྤར་བཏབ་པ་ལ་ཀླུ་སྨན་བ་ར་དཀར་མོའི་འོ་མར་སྦྱར་བས་བྱུགས། གཞི་བདག་གང་ལ་བྱ་བ་དེ་ལས་བཏུས་པའི་བཟང་ཤིང་ལ་དྲིལ་བའི་ཕྱིར་དར་ཚོན་སྣ་ལྔས་བཏུམ། གྭའུའི་དབུས་སུ་མགོ་མཇུག་མ་ལོག་པར་བཞག །དེའི་མཐའ་སྐོར་དུ་ཤེལ་རྡོ་ཤེལ་ཕྲེང་སོགས་ཤེལ་དཀར་རིགས་གཞི་བདག་གི་གྲངས་སམ་སྤྱིར་ཉི་ཤུ་རྩ་བརྒྱད། ཤེལ་མ་རྙེད་ན་རྡོ་དཀར་མཁར་གོང་བླུགས་པའི་ཕྱག་ལེན་སྣང་། གཞི་བདག་དང་ཡུལ་ཕྱོགས་དེའི་སྙིང་པོ་ནས་བླངས་པའི་ས་རྡོ་རྩི་ཤིང་སྨན་རིགས་མེ་ཏོག་འབྲུ་སྣ་གཙོ་བོར་གྱུར་པའི་རིན་ཆེན་སྨན་སྣ། འབྲུ་སྣ་གང་འཛོམ་གྱིས་བཀང་ལ་བར་མཚམས་ཐང་ཆུའམ་འབེར་གྱིས་སྦྱར། གྭའུ་མགོ་མཇུག་དང་མདུན་རྒྱབ་མ་ནོར་བར་དར་དཀར་གྱིས་དྲིལ་ནས་སྦྱོང་ཁྲུས་ཀྱིས་དག་པར་བྱ། དེ་ནས་བདག་བསྐྱེད་གང་ལ་བསྟེན་པའི་མཆོད་གཞིའི་མདུན་དུ་འབྲུ་དཀར་གྱིས་པདྨ་འདབ་བརྒྱད་བྲིས་པའི་དབུས་སུ་བཞག །གྭའུ་མང་པོ་ཡོད་ན་འདབ་མ་རྣམས་སུ་གང་ཤོང་བྱ། མདའ་དར་བཙུག །མདུན་དུ་ཕྱི་མཆོད་རྣམ་བདུན། ཕྱེ་མར། དཀར་གཏོར། གསེར་སྐྱེམས་སོགས་ཀྱང་བཤམ་མོ། །གཉིས་པ་སྒྲུབ་པ་ནི། ཡི་དམ་ཡེ་འབར་རམ་དཀོན་སྤྱི་ལྟ་བུའི་རྩ་གསུམ་སྤྱི་ཡི་ཕྲིན་ལས་གང་རུང་བཏང་བས་ཀྱང་འཐུས་ཤིང་བཟླས་པ་ཡན་ཚང་བར་བྱ། མདུན་རྟེན་བསང་སྦྱང་། སྟོང་པའི་ངང་ལས་སངས་རྒྱས་ཀྱི་ཡེ་ཤེས་འདོད་རྒུར་འཆར་བའི་དཔལ་གྱི་བུམ་པ་བཟང་པོ་སྲིད་ཞིའི་དཔལ་འབྱོར་མ་ཚང་བ་མེད་པས་གཏམས་ཤིང་འཁོར་བ་ཇི་སྲིད་དུ་ཟད་མི་ཤེས་པའི་གཏེར་ཆེན་པོ། གང་ལ་ཅི་དགོས་འབྱུང་བའི་ཡོ་བྱད་ནམ་མཁའ་མཛོད། འདོད་པའི་ཕྲིན་ལས་ཡིད་བཞིན་དུ་སྒྲུབ་པའི་ནུས་སྟོབས་ཁྱད་པར་ཅན་དང་ལྡན་པར་གྱུར། ཅེས་སྤྱིར་བྱིན་རླབས་པ་སྔགས་དྲུག་ཕྱག་དྲུག་བདེན་བརྗོད་བཅས་པ་བྱ། མཆོད་གཏོར་རྣམས་རཾ་ཡཾ་ཁཾ་གིས་བསང་། ཨཱོྃ་ཨ་ཀཱ་རོ་དང་། འབྲུ་གསུམ་ལན་གསུམ་བརྗོད་པས་བདུད་རྩིར་སྤེལ། སླར་གྭའུ་བསང་སྦྱང་། སྟོང་པའི་ངང་ལས་རིན་ཆེན་ས་གཞི་ནི། །དཔག་བསམ་ནགས་ཚལ་དཀོར་ནོར་ཁྱུ་ཆེན་འཁྲིགས། །བདུད་རྩིའི་རྫིང་བུ་ནོར་བུའི་གྲམ་པ་བརྡལ། །མ་རྨོས་ལོ་ཏོག་སྨན་ལྗོངས་ཉམས་དགའི་དབུས། །ཕྱི་ནི་འདོད་འབྱུང་གཏེར་གྱི་གྭའུ་ལ། །ནང་དུ་རིན་ཆེན་ཕོ་བྲང་སོ་སོའི་གནས། །གསང་བ་ཡེ་ཤེས་འོད་གསལ་གཞལ་ཡས་དབུས། །སྣ་ཚོགས་པདྨ་དར་ཟབ་གདན་བརྩེགས་སྟེང་། །རྣམ་པ་སྙིང་པོའི་ཡིག་འབྲུ་ངོ་བོ་ལྷ། །ས་ལྷ་གསེར་མདོག་ཕག་པའི་སྟེང་ན་བཞུགས། །ཕྱག་གཉིས་ཐུགས་ཀར་ཐལ་སྦྱར་གཏེར་བུམ་བསྣམས། །འབྱུང་བཞིའི་ལྷ་མོ་དཀར་སེར་དམར་ལྗང་མདོག །མདའ་དར་བུམ་འཛིན་ཕྱོགས་བཞིར་བཞེངས་སྟབས་འཁོད། །གཙོ་འཁོར་ཀུན་ཀྱང་དར་དང་རིན་ཆེན་བརྒྱན། །དེ་མདུན་ཡུལ་འདིའི་གཞི་བདག་གཙོ་བོ་དང་། །མཐའ་སྐོར་ཛམ་གླིང་ཡུལ་གཞི་གནས་ཀྱི་བདག །ཀུན་ཀྱང་ཞི་དུལ་དགྱེས་ཤིང་གུས་པས་འཁོད། །རྫས་རྣམས་སོ་སོའི་མོས་པ་དང་མཐུན་པའི། །འདོད་རྒུའི་ཡོ་བྱད་ནམ་མཁའ་མཛོད་ཆར་འབེབ། །ཀུན་གྱི་གནས་གསུམ་འབྲུ་གསུམ་རང་སྲོག་ལས། །འོད་འཕྲོས་སོ་སོའི་གནས་ནས་རང་འདྲ་བ། །འཁོར་བཅས་སྤྱན་དྲངས་བཛྲ་ས་མཱ་ཛཿ བསང་སྤོས་རོལ་མོའི་སྒྲ་བཅས་སྤྱན་འདྲེན་པ་ནི། ཀྱེ༔ སྟོང་གསུམ་འཇིག་རྟེན་ཁམས་རྣམས་ན༔ གནས་ཤིང་རྟེན་བཅས་ས་བདག་ཀླུ༔ ལྷ་མོ་བརྟན་མས་གཙོ་བྱས་པའི༔ ལྷ་ཀླུ་དགེ་བསྙེན་ས་བདག་དང༔ ཡུལ་ལྷ་གཞི་བདག་མ་ལུས་པ༔ རྣལ་འབྱོར་བདག་གིས་སྤྱན་འདྲེན་གྱིས༔ འཁོར་བཅས་གནས་འདིར་གཤེགས་སུ་གསོལ༔ ཁྱེད་རྣམས་རྫུ་འཕྲུལ་སྟོབས་དང་ལྡན༔ རྒྱ་མཚོ་ཆུ་ཀླུང་རི་བྲག་ནགས༔ ས་དང་བར་སྣང་ཀུན་གྱི་བདག༔ ལེགས་ཉེས་གཉིས་ཀྱི་ཤན་འབྱེད་ཅིང༔ འགྲོ་བ་མི་དང་ལྷན་ཅིག་གནས༔ མཆོད་པའི་གནས་འདིར་གཤེགས་སུ་གསོལ༔ ཀུན་གསལ་དགྱེས་པའི་མདངས་དང་ལྡན༔ འགྲོ་ལ་བརྩེ་བའི་ཤུགས་ཀྱིས་ནི༔ མ་ཐོགས་གནས་འདིར་གཤེགས་སུ་གསོལ༔ སྔོན་གྱི་དམ་ཚིག་ཚུལ་བཞིན་དུ༔ ལས་ཀྱི་འབྲས་བུ་མཆིས་པར་སྩོལ༔ བུཾ་པ་ཏི་ས་པ་རི་བཱ་ར་པྲྀ་ཐི་དེ་བཱི་ལོ་ཀ་ཏཱ་ར་ཏྲི་ས་མ་ཡ་སྲོག་དུང་དུང་ཏྲི་ཨཱ་ཀརྴ་ཡ་ཛཿཧཱུྃ་བཾ་ཧོ༔ བསྐྱེད་པ་དང་གཉིས་སུ་མེད་པར་གྱུར། དབང་བསྐུར་བ་ནི། ཧཱུྃ༔ དབྱིངས་ཀྱི་རྒྱལ་བ་ཐུགས་རྗེ་ཅན༔ བྱིན་རླབས་དངོས་གྲུབ་ཆར་ལྟར་འབེབ༔ སྲིད་པར་འཛིན་པའི་བདག་རྟོག་དྲི༔ ཡེ་ཤེས་ཆེན་པོའི་ཀློང་དུ་དག༔ འཁོར་འདས་མཉམ་ཉིད་ལྷུན་རྫོགས་གྱུར༔ ཨཱོྃ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ༔ དབང་བསྐུར་པས་དབང་རྟགས་ཡིད་བཞིན་གྱི་ནོར་བུ་འབར་བ་རེ་རེས་མཚན་པར་གྱུར། ཏིཥྛ་ས་མ་ཡ་ཧཱུྃ། ན་མོ་ཨ་ཏི་པཱུ་ཧོཿ ཧཱུྃ༔ ས་ཡི་ལྷ་མོ་གཙོ་འཁོར་ལྔ༔ ཁྱད་པར་ཛམ་གླིང་ཡུལ་གྲུ་སྐྱོང༔ མགུར་ལྷ་དགེ་བསྙེན་བརྟན་མ་སོགས༔ སྡེ་བརྒྱད་དྲེགས་པའི་རིགས་གྱུར་པ༔ མཁའ་ལ་རྒྱུ་དང་རང་བཞིན་གནས༔ སྲིད་རྩེ་མནར་མེད་ཡན་ཆད་ཀྱི༔ སྲིད་པར་གཏོགས་པ་ཐམས་ཅད་ལ༔ འཇིག་རྟེན་བཀྲ་ཤིས་ཕུན་ཚོགས་ཕྱིར༔ འདོད་ཡོན་མཆོད་སྤྲིན་རྒྱ་མཚོ་འབུལ༔ དཀར་གསུམ་རྫས་ཀྱི་མཆོད་པ་འབུལ༔ མངར་གསུམ་བཅུད་ཀྱི་མཆོད་པ་འབུལ༔ རང་རང་དགྱེས་པའི་མཆོད་པ་འབུལ༔ འབྲས་དཀར་གཡག་ལུག་ར་གསུམ་འབུལ༔ སྨྱུག་རྒོད་དར་སྣ་རིན་ཆེན་འབུལ༔ གསེར་གཡུ་སྨན་སྤོས་འབྲུ་སྣ་འབུལ༔ བླ་རྡོ་རྟེན་རྫས་མདའ་དར་འབུལ༔ ཕྱེ་མར་ཆང་ཕུད་ཤིང་འབྲས་འབུལ༔ མཁན་ཤུག་སུར་དཀར་བསང་དུད་འབུལ༔ འཇིག་རྟེན་སྲིད་པའི་ནོར་དང་བཅུད༔ གསེར་རི་རོལ་མཚོ་གླིང་བཞི་དང༔ ལྕགས་རི་ཉི་ཟླ་གཟའ་རྒྱུ་སྐར༔ མཁའ་ལ་ལྡིང་དང་ས་ལ་འཛུལ༔ བར་དུ་འཕྱོ་དང་ཆུ་ལ་གནས༔ སྲིད་པའི་གཟུགས་འགྲོས་ཐམས་ཅད་འབུལ༔ རྒྱལ་སྲིད་བདུན་དང་བཀྲ་ཤིས་རྫས༔ ལྷ་མིའི་འདོད་ཡོན་མ་ལུས་པ༔ མང་པོར་ཏིང་ངེ་འཛིན་གྱིས་སྤེལ༔ སོ་སོར་ཐོབ་པ་སྔགས་རྒྱས་བསྒྱུར༔ གཞི་བདག་ཁྱེད་རྣམས་སྤྱན་སྔ་རུ༔ ཅི་འདོད་མཁོ་དགུ་ལྡན་གྱུར་ཅིག༔ ཁྱེད་རྣམས་དགྱེས་ཤིང་ཚིམས་གྱུར་ནས༔ བདག་གི་འདོད་པའི་དོན་རྣམས་སྒྲུབས༔ གླིང་འདིར་བཀྲ་ཤིས་བདེ་ལེགས་སྤེལ༔ ཟས་ནོར་ལོངས་སྤྱོད་དངོས་གྲུབ་སྩོལ༔ ལས་ཀྱི་འབྲས་བུ་མཆིས་པར་མཛོད༔ བུཾ་པ་ཏི་ས་པ་རི་ཝཱ་ར་པྲྀ་ཐི་དེ་བཱི་ལོ་ཀ་ཏཱ་ར་སརྦ་པཱུ་ཙ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ༔ བསྟོད་ཅིང་ཕྲིན་ལས་གསོལ་བ་ནི། ཧཱུྃ༔ གྲངས་མེད་གོང་ནས་སངས་རྒྱས་ཀྱང༔ འགྲོ་བའི་དོན་དུ་སེམས་མའི་ཚུལ༔ སེམས་ཅན་འདོད་པའི་དོན་སྒྲུབ་མ༔ འགྲོ་དོན་མཛད་ལ་ཕྱག་འཚལ་བསྟོད༔ ཤིང་མེ་ལྕགས་ཆུའི་གཞལ་ཡས་ནས༔ རིགས་བཞི་མཁའ་འགྲོའི་ངོ་བོ་ཉིད༔ འབྱུང་བཞི་ལྷ་མོའི་རང་བཞིན་ཅན༔ མཆོད་ཅིང་བསྟོད་དེ་ཕྱག་ཀྱང་འཚལ༔ ཐུགས་རྗེའི་འོད་ལས་སྤྲུལ་པ་ཡི༔ ཕན་གནོད་ལས་ཀུན་མཛད་པའི་ལྷ༔ སྟོང་གསུམ་གཞི་བདག་ལྷ་ཀླུ་གཉན༔ འཁོར་དང་བཅས་ལ་ཕྱག་འཚལ་བསྟོད༔ འབྱུང་བ་དབྱིངས་ཀྱི་ཡུམ་ཆེན་ལྔ༔ ཐུགས་རྗེས་འབྱུང་བའི་སྟོབས་སྐྱེད་ལ༔ འབྱུང་བ་ཐམས་ཅད་དབང་དུ་སྡུས༔ འབྱུང་བ་བཅུད་ཀྱི་དངོས་གྲུབ་སྩོལ༔ འཛམ་གླིང་འཇིག་རྟེན་ཡུལ་གྲུ་འདིར༔ འབྱུང་བའི་བུ་རུ་གྱུར་པའི་འགྲོ༔ ལྷ་ཀླུ་མི་ཡི་ཚེ་དཔལ་སྟོབས༔ འདོད་དགུ་ཕུན་སུམ་ཚོགས་པར་སྤེལ༔ བཀྲ་ཤིས་དགེ་ལེགས་རྒྱས་པར་མཛོད༔ སྔོན་གྱི་ཐུགས་དམ་ཅི་བཞིན་དུ༔ བདག་ཅག་རྒྱུ་སྦྱོར་འཁོར་བཅས་དང༔ འཛམ་གླིང་མི་ཡི་འདོད་པ་ཀུན༔ རྩོལ་མེད་ལྷུན་གྱིས་གྲུབ་པར་མཛོད༔ ཚེ་དང་བསོད་ནམས་དཔལ་འབྱོར་སྟོབས༔ དགེ་ལེགས་ཡོན་ཏན་རྒྱུད་ལ་སྤེལ༔ འགྲོ་རྣམས་ཆོས་ལ་སྤྱོད་པ་དང༔ སངས་རྒྱས་བསྟན་པ་རྒྱས་པར་མཛོད༔ དགྲ་བགེགས་བདུད་དཔུང་ཕམ་པ་དང༔ ནད་གདོན་འཁྲུག་རྩོད་མུ་གེ་ཞི༔ ཡུལ་རིས་རྒྱལ་ཁམས་ཐམས་ཅད་དུ༔ བཀྲ་ཤིས་ཕུན་སུམ་ཚོགས་པར་མཛོད༔ བཟླས་པ་ནི། མདུན་བསྐྱེད་གཙོ་འཁོར་རྣམས་ཀྱི་ཐུགས་ཀར་ཟླ་བའི་དཀྱིལ་འཁོར། དེ་སྟེང་རང་རང་གི་ས་བོན་ཐིག་ལེས་མཚན་པ། བཟླས་པས་རྒྱུད་བསྐུལ་བས་སོ་སོའི་ཐུགས་སྲོག་ལས་འོད་ཟེར་དཔག་ཏུ་མེད་པ་འཕྲོས། རང་རང་གི་གནས་ནས་ཡང་ཡང་བཀུག་སྟེ་ཐིམ། རང་གི་ཐུགས་སྲོག་ལས་འཕྲོས་པའི་འོད་ཟེར་གྱིས་མཆོག་གསུམ་རྩ་བ་གསུམ་གྱི་བྱིན་རླབས། སྲིད་གསུམ་ཆེ་དགུ་རྣམས་ཀྱི་མཐུ་སྟོབས། འབྱུང་བའི་བཅུད་དང་དྭངས་མ་ཐམས་ཅད་བསྡུས་ཏེ་མདུན་བསྐྱེད་ལ་ཐིམ་པས་ཉམས་གྲིབ་ཐམས་ཅད་སང་གིས་དག །སྟོབས་ནུས་གཟི་བྱིན་ཆེར་འབར་བས་འཇིག་རྟེན་ཁམས་ཀྱི་ཟས་གོས་ནོར་རྫས་དཔལ་འབྱོར་ལོངས་སྤྱོད་གནས་འདིར་སྡུད་ཅིང་། ཞི་རྒྱས་དབང་དྲག་གི་བྱ་བ་གང་བརྩམ་པའི་མཐུན་རྐྱེན་ཐམས་ཅད་ཐོགས་མེད་དུ་སྒྲུབ་པར་གྱུར། ཅེས་དམིགས་ལ། ཡི་དམ་གྱི་སྔགས་ཤམ་དུ། བུཾ་པ་ཏི་ས་པ་རི་བཱ་ར་པྲྀ་ཐི་དེ་བཱི་ལོ་ཀ་ཏཱ་ར་ཏྲི་ས་མ་ཡ་སྲོག་དུང་དུང་ཏྲི་ཨཱ་ཀརྴ་ཡ་ཛཿཧཱུྃ་བཾ་ཧོ༔ ཞེས་བཏགས་པ་རྩེ་གཅིག་ཏུ་བཟླ། ཐུན་མཚམས་སུ་བསང་གསེར་སྐྱེམས་སོགས་ཕུལ་ལ། ཀྱེ༔ འཇིག་རྟེན་ཁམས་ན་རྟེན་བཅས་པའི༔ རི་དབང་ས་ལ་མངའ་མཛད་པའི༔ གཉུག་མར་གནས་པའི་ཡུལ་ལྷའི་ཚོགས༔ གང་ལ་གཏོགས་པའི་རིགས་མཐའ་དག༔ མ་ལུས་འཁོར་བཅས་སྤྱན་འདྲེན་ནོ༔ མཆོད་སྦྱིན་འདོད་པའི་ཡོན་ཏན་འདི༔ མང་པོར་ཏིང་ངེ་འཛིན་གྱིས་སྤེལ༔ སྔགས་ཀྱིས་ཕམ་རྒྱལ་མེད་པར་སྦྱིན༔ ཏིང་འཛིན་ཅི་མཁོའི་འདོད་འབྱུང་འདི༔ འབུལ་ལོ་ཡུལ་ལྷའི་ཚོགས་ལ་འབུལ༔ མཆོད་པས་བརྔན་པའི་འབྲས་བུ་ཡིས༔ འདོད་པའི་བསམ་པ་ལྷུན་གྲུབ་ཀྱི༔ ཕྲིན་ལས་ཐོགས་པ་མེད་པར་མཛོད༔ བུཾ་པ་ཏི་ས་པ་རི་ཝཱ་ར་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གྷནྡྷེ་ནཻ་བིདྱཱ་ཤབྡ་པཱུ་ཙ་ཧོ༔ ཞེས་མཆོད་ཅིང་ཕྲིན་ལས་བཅོལ། ཧོཿ ལྷ་མོ་བརྟན་མ་འཁོར་བཅས་རྣམས། །ཇི་སྲིད་འདིར་ནི་བཞུགས་ནས་ཀྱང་། །བདག་ཅག་རྣལ་འབྱོར་ཡོན་མཆོད་ཀྱི། །མཐུན་རྐྱེན་བསམ་པ་སྒྲུབ་ཏུ་གསོལ། །ཨཱོྃ་ཡེ་དྷརྨཱ་ཧེ་ཏུ་པྲ་བྷ་བཱཿསོགས་བཟླས་པས་མེ་ཏོག་འཐོར་ཞིང་རབ་ཏུ་གནས། དེ་ལྟར་ཐུན་གསུམ་མམ་བཞིའི་རིམ་པས་ཞག་གྲངས་སམ་རྟགས་མ་མཐོང་བར་བསྒྲུབ། ཚོགས་སྐོང་སོགས་རྗེས་རིམ་ཡི་དམ་ལྟར་བྱའོ། །གསུམ་པ་སྦ་བ་ནི། བཅའ་སྒྲུབ་ཚུལ་བཞིན་གྲུབ་པའི་གྭའུ་དེ་ལྷ་ཐོ་སྲས་མཁར་སོགས་གང་དུ་འཇོག་པར་འོས་པའི་སར་སྤྱི་མཐུན་ལག་ལེན་ལྟར་མགོ་མཇུག་མ་ནོར་བར་བཞག །བསང་མཆོད་ཀྱི་ཞར་བྱུང་ལྟ་བུ་ཡིན་ན་ལེགས། གཞན་དུ་ཐོག་མར་གསེར་སྐྱེམས་དང་བསང་མཆོད་གང་འགྲུབ་བྱ། དངོས་གཞི་བུམ་པ་སྤྱིར་བྱིན་རླབས་གོང་བཤད་ལྟར་བྱས་ལ། ཧཱུྃ༔ སྐྱོབ་པ་སངས་རྒྱས་བཅོམ་ལྡན་འདས༔ ས་ཡི་ལྷ་མོའི་མཁའ་དབྱིངས་སུ༔ ལོངས་སྤྱོད་མི་ཟད་ནམ་མཁའི་མཛོད༔ སྣོད་བཅུད་སྲོག་འཛིན་གཏེར་སྦ་འོ༔ ཧཱུྃ༔ སྲིད་པའི་རྒྱན་རྫོགས་གཏེར་གྱི་བུམ༔ རི་རབ་གླིང་བཞི་གླིང་ཕྲན་དང༔ ལྷ་མིའི་འདོད་ཡོན་བཅུད་གཏམས་པ༔ ཡོན་ཏན་ཀུན་འབྱུང་གཏེར་བུམ་འདི༔ སྲིད་པའི་ལྷ་ཀླུ་གཞི་བདག་དང༔ འཛམ་གླིང་བོད་ཡུལ་ལྷ་སྲིན་ཀུན༔ ཁྱད་པར་ཡུལ་འདིའི་གནས་བདག་ལ༔ སྲོག་མཁར་བརྟན་པའི་བླ་རྟེན་དུ༔ མི་ཟད་རིན་ཆེན་གཏེར་མཆོག་འབུལ༔ དགྱེས་ཏེ་རྟེན་ལ་རབ་གནས་ཤིང༔ སྟོབས་དང་རྫུ་འཕྲུལ་མཐུ་དཔུང་སྐྱེད༔ ལོངས་སྤྱོད་དགའ་བདེ་ཕུན་སུམ་ཚོགས༔ རྟག་ཏུ་གཟི་བྱིན་ལྡན་པ་ཡིས༔ བདག་དང་རྒྱུ་སྦྱོར་ཡོན་བདག་གི༔ ནད་གདོན་བར་ཆད་ཀུན་ཞི་ཞིང༔ ཚེ་སྲིངས་དཔལ་སྐྱེད་འབྱོར་པ་སྤེལ༔ མི་ནོར་དར་ཞིང་རྒྱས་པ་དང༔ བསམ་པ་ཡིད་བཞིན་འགྲུབ་པར་མཛོད༔ ཐུགས་རྗེ་ཐབས་ཀྱིས་བསྡུས་པ་ཡི༔ ནམ་མཁའ་མཛོད་ཀྱི་གཏེར་ཆེན་འདི༔ མི་ཤིགས་ཕྱག་རྒྱས་རབ་བཏབ་པས༔ འཛམ་གླིང་ཡུལ་གྲུ་ཐམས་ཅད་དུ༔ ཆར་ཆུ་དུས་སུ་འབེབ་པ་དང༔ ལོ་ཕྱུགས་རྟག་ཏུ་ལེགས་པར་ཤོག༔ ནད་གདོན་འཁྲུག་རྩོད་བསྐལ་ངན་ཞི༔ འདོད་དགུ་ཕུན་སུམ་ཚོགས་པ་ཡིས༔ རྟག་ཏུ་བདེ་དང་ལྡན་གྱུར་ཅིག༔ ཀུན་ཀྱང་ཆོས་ལ་སྤྱོད་པ་དང༔ ཕྱོགས་དུས་གནས་སྐབས་ཐམས་ཅད་དུ༔ བཀྲ་ཤིས་དཔལ་དང་ལྡན་པ་ཡིས༔ ཚེ་གཅིག་སངས་རྒྱས་ཐོབ་པར་ཤོག༔ ཨཱོྃ་ཡེ་དྷརྨཱ་སོགས་ཀྱིས་རབ་ཏུ་གནས། ཞལ་ནས་གསུངས་པའི་ཚིགས་བཅད་ཀྱིས་ཐོག་དྲངས་ཤིས་བརྗོད་རྒྱས་པར་བྱའོ། །དེས་གནས་བདག་རྟེན་ལ་གནས་པ་དང་། ཀོ་ལོང་གདུག་རྩུབ་ཀྱི་རིགས་ཐམས་ཅད་ཞི་ཞིང་ལས་གང་བརྩམ་ཡང་སྡོངས་གྲོགས་བྱེད་པར་འགྱུར་རོ།། །། ༄༅། །ལྔ་པ་ནཱ་ག་སྤྱི་བཅོས་དགའ་བ་འཁྱིལ་པ་ལ་གཉིས། གཞུང་དགོད་པ། དེའི་ལག་ལེན་བཤད་པའོ། །དང་པོ་ལ་གསུམ། དགོས་ཆེད། བཅའ་སྒྲུབ། རྗེས་གདམས་སོ། །དང་པོ་ནི། ྈྈྈྈྈ སྣང་མཐའ་རབ་ཁྲོས་ཧེ་རུ་ཀ༔ རབ་འབར་མེ་ཡི་ཕྲེང་བར་འདུད༔ སྣོད་ཀྱི་འཇིག་རྟེན་གཞལ་ཡས་སུ༔ གཤེར་དང་འབྱུང་བར་རྟེན་བཅས་པའི༔ ས་བདག་ཀླུ་ཡི་རིགས་གྱུར་གྱིས༔ ཀུན་ཁྱབ་ཁོལ་བུར་བདག་གྱུར་ཅིང༔ མངའ་དབང་མཛད་པ་དུ་མ་ཡིས༔ བདག་འཛིན་འདོད་པའི་ཀོ་ལོང་མང༔ དེ་ཚེ་འགྲོ་བ་དབང་མེད་དང༔ མི་བསྲུན་ཐ་དག་འདུས་པའི་མཐུས༔ བྱ་བ་ལས་སུ་མ་རུངས་པའི༔ སྤྱོད་པ་བསྣོལ་ཏེ་གཞན་ལ་ཕོག༔ ནད་དུག་མཚོན་འཁྲུགས་མཐའ་དམག་སོགས༔ དུ་རུ་ཀ་ལྔའི་ཟུག་འདུས་པས༔ མི་མིན་ལྷ་སྲིན་རང་བཞིན་འཁྲུགས༔ དེ་རྣམས་གདུག་པའི་དུག་རླངས་ཀྱི༔ གཉེན་པོ་ནཱ་ག་སྤྱིར་བཅོས་བསྟན༔ ཅེས་སོ། །གཉིས་པ་བཅའ་སྒྲུབ་ནི། གཙོ་བོ་ཤེལ་དང་རིན་ཆེན་ལྔ༔ བཟང་དྲུག་ག་པུར་ཙནྡན་གཉིས༔ གེ་སར་གསུམ་དང་ཞོ་ཤ་གསུམ༔ དབང་ལག་ཆུ་སྲིན་སྡེར་མོ་དང༔ རྒྱ་མཚོ་ལྦུ་བ་རྨ་བྱའི་མདོངས༔ ཨུཏྤལ་སྔོན་པོ་པྲི་ཡང་ཀུ༔ རྡོ་རྒྱུས་གསེར་གྱི་མེ་ཏོག་དང༔ འོམ་བུ་ལ་སོགས་བདུད་རྩིའི་ཤིང༔ བ་ལུ་ལ་སོགས་མེ་ཏོག་རིགས༔ དུག་མ་འདྲེས་པ་མཐའ་དག་དང༔ དཱུར་བ་ལ་སོགས་ལེགས་པའི་རྫས༔ གཡང་ཅན་ཆགས་པ་དྲི་མའི་ཚོགས༔ གང་དུ་དགོས་པའི་ས་ཕྱོགས་ཀྱི༔ ལྡུམ་འབྲས་རྩི་བཅུད་ཆུ་ཤིང་རྡོ༔ རབ་མང་ཚོགས་ཚད་ཀུན་བསྡུས་ནས༔ ཆུ་མིག་ཚོགས་ཚད་ཆུ་དང་ནི༔ ཡན་ལག་བརྒྱད་ལྡན་ཆུ་འདྲེས་པ༔ གཅིག་ཏུ་བསྡུས་པའི་རིལ་བུ་བྱ༔ རིལ་བུ་ས་ཡི་གབ་ཙེ་ནི༔ དགའ་འཁྱིལ་
མཚན་པའི་ནང་དུ་གཞུག༔ དེ་ཉིད་དར་དཀར་གྱིས་དྲིལ་ཏེ༔ དཀྱིལ་འཁོར་འགྲམ་གྱི་གཙང་སར་གཞུག༔ རིལ་བུ་སྟག་ཤ་དྷེ་བ་ནི༔ ཀླུ་ཡི་ནོར་བུའི་མཆོག་གྱུར་ཏེ༔ ཀླུ་ལ་ཇི་ལྟར་མཁོ་བ་ཡི༔ དགོས་འདོད་ལྷུན་གྱིས་གྲུབ་པར་བསྒོམ༔ ཨཱོྃ་ནཱ་ག་རཱ་ཙ་སརྦ་སིདྡྷི་རཏྣ་སྟག་ཤ་དྷེ་བ་བྷ་དྲ་བཱ་སུ་ནི་དྷི༔ ཏདྱ་ཐཱ༔ ཨཱོྃ་ཚོམ་མོ་འུ་མོ་དུ་ཁ་ཧཱུྃ༔ ཞེས་བཟླས་ཏེ༔ ཀླུ་རྣམས་ཀྱིས་འཇིག་རྟེན་ཁམས་ཀྱི་ཟས་ནོར་བསྡུས་ཏེ་ནོར་བུར་མཆོད་ནས༔ ནོར་བུ་ལས་དགོས་འདོད་ཀྱི་དངོས་གྲུབ་བདག་ལ་འབྱུང་བར་བསྒོམ༔ གོང་གི་སྔགས་ཤམ་དུ༔ སྣང་སྲིད་ཀྱི་ཟས་ནོར་ལོངས་སྤྱོད་དབང་དུ་སྡུས་ཤིག་སྭཱ་ཧཱ༔ བཏགས་པ་བཟླ༔ དངོས་གྲུབ་མཚན་མ་སྤྱི་མཐུན་བྱུང་རྗེས༔ བྱེ་བྲག་སོ་སོར་བཅོས་པ་གང་དགོས་ན༔ རིལ་བུ་གཅིག་དངོས་གྲུབ་ཏུ་བླངས་ལ༔ གོང་རྫས་སྤྱི་མཐུན་དཔུང་བསྐྱེད་དེ༔ བྱེ་མ་སྣ་ལྔ་གནས་ས་རྣམས༔ གཙང་འགྲམ་གྱི་བྱེ་མ་དཀར་པོར་བསྲེས་ལ༔ ཐུགས་རྗེ་ཆེན་པོའི་གཟུངས་ཁྲུས་ཀྱི་ཆུས་བརླན་ཏེ༔ སྨན་གྱི་ནུས་པ་བྱེ་མར་ཐིམ་པ་དང༔ ཨཱོྃ་ཨ་ཀ་ནི་ནི་ཀ་ནི་ཨ་བྷི་ལ་མནྟྲ་ལ་མ་ཡེ་མན་ཏྲ་ཡེ་སྭཱ་ཧཱ༔ ཞེས་སྔགས་ཏེ༔ ས་རྐོ་རྡོ་རློག་ཤིང་གཅོད་དམ༔ མཁར་ལས་བྱ་བ་ཅི་བྱས་པའི༔ གང་ལ་དགོས་ཤིང་འོས་པ་དེར༔ བྱིན་གྱིས་བརླབས་པའི་བྱེ་མས་ཐུབ༔ ཡང་ན་བྱེ་མ་འམ་རིལ་བུ་དེ༔ དར་སྣ་འབྲུ་སྣ་ཚོགས་ཚད་བཅས༔ ཁམ་སའི་བུམ་པར་བཙལ་གཞུག་གོ༔ ཞེས་པའོ། །གསུམ་པ་རྗེས་གདམས་ནི། ལས་སླ་ནུས་པའི་ཕན་བདེའི་གཏེར༔ རྗེས་འཇུག་འགྲོ་དོན་ལས་ཀྱི་ཆས༔ འགྲོ་རྣམས་བཅུད་ཀྱིས་འཚོ་བར་ཤོག༔ ས་མ་ཡ༔ རྒྱ་རྒྱ་རྒྱ༔ དྲག་པོ་སྲོག་བདག་གིས་སྲུངས་ཤིག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ རྒྱ་རྒྱ་རྒྱ༔ ཞེས་པའོ། །གཉིས་པ་ལག་ལེན་བཤད་པ་ལ་གསུམ། བཅའ་བ། སྒྲུབ་པ། སྦ་བའི་ཚུལ་ལོ། །དང་པོ་ནི། ཤེལ་རིགས་གཙོ་བོར་གྱུར་པའི་རིན་པོ་ཆེ་ལྔ་སོགས་རྫས་གཞུང་གསལ་རྣམས་དང་། དེར་མ་འདུས་པ་སྤང་སྐོང་ནས་བཤད་པ། ཐང་ལོ། སྨྱུག་ལོ། ཟི་ར་དཀར་ནག །སྦྲུལ་ལྤགས་པ། སྤང་སྤོས། རྒྱ་སྤོས། རྒྱ་མཚལ་ཅོག་ལ། དུང་། སྤོས་དཀར། རས་སྐུད་དམར་སྔོ། སྤུ་ཤེལ་རྩེ། ཆུ་དག །ཏིལ་དཀར་ནག །ཧ་ལོ། སྤང་རྒྱན། བདུད་རྩིའི་ཤིང་འོམ་བུ། ཤུག་པ། སུར་དཀར། མཁན་དཀར་སོགས། མེ་ཏོག་དུག་རིགས་མ་ཡིན་པ་ཚོགས་ཚད། ལེགས་པའི་རྫས་དཱུརྦ། བིལྦ། བོ་དྷི་ཙི། གི་ཝཾ། སིནྡྷུ་ར་སོགས། གཡང་ཅན་ཆགས་པའི་དྲི་མ་ནི། ཆོས་སྡེ་ཆེན་པོའི་བླ་བྲང་དང་། རྒྱལ་པོ་ཆེན་པོ། བཙན་ཕྱུག་འཕན་དར་ཅན་གྱི་ལུས་ཀྱི་དྲི་མ་སོགས་མི་གཙང་བས་མ་གོས་པ། དེ་དག་གི་ལག་ནས་བྱུང་བའི་དཀར་མངར་འབྲུ་སྨན་རིན་པོ་ཆེ་ལྟ་བུ། གནས་ཆེན་ཡུལ་ཆེན་རྣམས་ཀྱི་ས་ཆུ་རྡོ་ཤིང་གང་འཛོམ། ཁྱད་པར་གང་ལ་བྱ་བའི་ཡུལ་དེའི་ལྡུམ་འབྲས་ཀྱི་བཅུད་ཆུ་ཤིང་རྡོ་སྣ་ཚོགས་ཚད་ཀྱི་གཙོ་བོར་བྱ། ཐམས་ཅད་ཀྱང་ཤ་ཆང་དང་ཁ་རླངས་སོགས་དྲི་མས་མ་གོས་པ་བཀྲུ་བཤལ་གཙང་དག་ཡིད་ཆེས་བྱས་ལ་ཞིབ་པར་བཏུལ་བའི་ཕྱེ་མ་ལ་དཀར་གསུམ་མངར་གསུམ་བསྲེ། དབང་ལག་ཁུ་བས་དམ་རྩི་བཏང་། བ་ར་དཀར་མོའི་འོ་མ་དང་གཙང་པོ་ཆུ་ཆེན་ཆུ་མིག་ཚོགས་ཚད་ཀྱི་ཆུ། ཁྱད་པར་ཡན་ལག་བརྒྱད་ལྡན་གྱི་ཆུ་དངོས་རྒྱ་གར་ཆུ་བོ་གཱངྒ། རྗེས་མཐུན་ཆར་ཆུ་རྣམས་ཀྱིས་སྦྲུས་ལ་རིལ་བུ་མཛུབ་མགོ་
ཙམ་ཅི་མང་བྱས་ལ་སྐམ་པ་དང་ཁམ་སའི་གྭའུ་ཟླུམ་པོ་སྟེང་དུ་དགའ་འཁྱིལ་གྱིས་མཚན་པ་རྩི་དཀར་པོ་ཅན་གྱི་ནང་དུ་བླུགས་ལ་དར་དཀར་གྱིས་དྲིལ། ཡི་དམ་གང་ལ་བྱ་བའི་མཆོད་གཏོར་སོགས་བཤམས་པའི་དཀྱིལ་འཁོར་དང་ཉེ་བའི་འགྲམ་དུ་སྟེགས་བུ་དཀར་པོ་ལ་བཞག་གོ །གཉིས་པ་སྒྲུབ་པ་ལ། ཀླུ་རྫས་ནོར་བུ་སྒྲུབ་པ་དང་། ལས་ལ་སྦྱོར་བའོ། །དང་པོ་ནི། ཐོག་མར་གྭའུ་དང་རིལ་བུའི་ལྷག་མའི་རྫས་ཕྱེ་རྣམས་ལ་སྦྱོང་ཁྲུས་རྒྱས་པར་བྱ། བདག་བསྐྱེད་ཡེ་འབར་རམ་རྩ་གསུམ་གང་རུང་གཞུང་བསྲང་། བསྙེན་བཟླས་གང་འགྲུབ་གྲུབ་པ་དང་། བསང་སྦྱང་། གྭའུ་རིན་ཆེན་ཁང་བཟང་དབུས༔ རིལ་བུ་སྟག་ཤ་དྷེ་ཝ་ནི༔ ཀླུ་ཡི་ནོར་བུའི་མཆོག་གྱུར་ཏེ༔ ཀླུ་ལ་ཇི་ལྟར་མཁོ་བ་ཡི༔ དགོས་འདོད་ལྷུན་གྱིས་གྲུབ་པར་བསྒོམ༔ ཨཱོྃ་ནཱ་ག་རཱ་ཙ་སརྦ་སིདྡྷི་རཏྣ་སྟག་ཤ་དྷེ་བ་བྷ་དྲ་བཱ་སུ་ནི་དྷི༔ ཏདྱ་ཐཱ༔ ཨཱོྃ་ཚོམ་མོ་འུ་མོ་དུ་ཁ་ཧཱུྃ༔ ཞེས་བཟླས་ལ་ཐུན་གྱི་དངོས་གཞི་བྱ། ཐུན་མཐར། ཀླུ་རྣམས་ཀྱིས་འཇིག་རྟེན་ཁམས་ཀྱི་ཟས་ནོར་བསྡུས་ཏེ་ནོར་བུ་མཆོད་ནས༔ ནོར་བུ་ལས་དགོས་འདོད་ཀྱི་དངོས་གྲུབ་བདག་ལ་འབྱུང་བར་བསྒོམ༔ གོང་གི་སྔགས་ཤམ་དུ། སྣང་སྲིད་ཀྱི་ཟས་ནོར་ལོངས་སྤྱོད་དབང་དུ་སྡུས་ཤིག་སྭཱ་ཧཱ༔ བཏགས་ལ་བརྒྱ་རྩ་བཟླ། ན་མོ། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །འཇིག་རྟེན་ཁམས་འདིར་མ་ལུས་པ། །ཐོགས་པ་མེད་པར་འབྱུང་བར་ཤོག །ཅེས་བདེན་ཚིག་གིས་ཀྱང་བྱིན་བརླབ། ཀླུ་གཏོར་འོ་ཆབ་ཀྱིས་བྲན་ལ། རཾ་ཡཾ་ཁཾ། ཨཱོྃ་ཨཱཿཧཱུྃ་ཧ་ཧོ་ཧྲཱིཿ ལན་གསུམ་གྱིས་བདུད་རྩིར་སྤེལ། ཐུགས་ཀའི་ས་བོན་ལས་འོད་ཟེར་འཕྲོས། ཀླུ་རིགས་འཁོར་དང་བཅས་པ་བཛྲ་ས་མཱ་ཛཿས་མགྲོན་འགུགས། ཨཱོྃ་ནཱ་ག་རཱ་ཛ་ནཱ་ག་ནཱ་གི་ས་པ་རི་བཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཕུལ། མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་སོགས་ཀྱིས་ཕྲིན་ལས་བཅོལ། སརྦ་ནཱ་ག་གཙྪས་གཤེགས་ལ་གཏོར་མ་གཙང་སར་སྐྱེལ། དགོང་མོའི་ཆར་ཡི་དམ་ཚོགས་སྐོང་དང་བཀའ་སྲུང་གཏོར་འབུལ་སོགས་སྤྱི་ལྟར་བྱ། དེ་ལྟར་ཐུན་གསུམ་སོགས་ཅི་ནུས་བྱས་ལ་དངོས་གྲུབ་ཀྱི་རྟགས་མ་མཐོང་བར་བསྒྲུབ། རྟགས་བྱུང་བའམ་དུས་གྲངས་ཐེམས་པའི་སྔ་དྲོ་ཆོ་ག་གཏང་། གཏོར་འབུལ་གྲུབ་ནས་གྭའུ་ཁ་ཕྱེས། རིལ་བུ་གཅིག་དངོས་གྲུབ་ཏུ་བླངས་ཏེ་མཛོད་ཕུགས་ལྟ་བུར་དགོས་འདོད་འབྱུང་བའི་ནོར་བུར་བསམ་ལ་བཅང་། གཞན་རྣམས་ཆར་དབབ་པའི་སྐབས་ཆར་རྟ་ལ་འགྲེམ་པ་དང་། ཀླུ་གཏའ་བསྡམ་ན་རྟེན་དུ་འཇུག་པ་དང་། མཚོ་དང་ཆུ་མིག་སོགས་ལ་ཀླུ་བུམ་འཇོག་ན་བུམ་རྫས་ཀྱི་གཙོར་བྱ་བ་དང་། གཉན་སའི་རིགས་ལ་ཕོག་ཐུག་ཤོར་ན་འོག་ཏུ་བཤད་པའི་བྱེ་མ་ལ་རིལ་བུའི་ཕྱེ་མ་བསྲེས་ཏེ་གཏོར་བ་སོགས་ཇི་ལྟར་འོས་ཤིང་སྐབས་སུ་བབས་པ་ལྟར་ལོངས་སྤྱད་དེ། མདོར་ན་ཀླུ་ཡི་ནད་དང་གནོད་པ་བསལ། དཔལ་གཡང་མཐའ་དག་སྡུད། དགོས་རྒུ་མཐའ་དག་འབྱུང་བའི་ནོར་བུ་དམ་པ་ཡིན་ནོ། །དེ་དག་ནི་ཀླུའི་ནོར་བུ་སྒྲུབ་པའི་རིམ་པའོ། །གཉིས་པ་དེ་ནས་བྱེ་བྲག་ལས་ལ་སྦྱོར་བའི་ཆེད་དུ། གཙང་
འགྲམ་གྱི་བྱེ་མ་མི་ཁྱིས་མ་འགོམ་པ་དང་། གནས་ཆེན་གྱི་ས། མ་ཕམ་གྱི་བྱེ་མ་སྣ་ལྔ་ལྟ་བུ་རྙེད་ན་མཆོག་ཏུ་འགྱུར་བས་དེ་དག་བསྲེས་པ་གང་མང་མཆོད་གཞིའི་ཉེ་ལོགས་སྟེགས་བུ་ལ་བཀོད་པའི་སྟེང་དུ་མཉྫིའི་ཁར་བུམ་པ་གོང་གི་རིལ་བུ་དང་ཉེར་ལྔའི་བཅུད་ལྡན་མགུལ་ཆིངས་དཀར་པོ་ཁ་རྒྱན་གཟུངས་རྡོར་ལྡན་པ་བཞག །རྫ་བུམ་དཀར་པོར་རབ་མཐིང་ཤོག་ལ་གསེར་བྲིས། མ་འཛོམ་ན་རྒྱ་ཤོག་ལ་མཚལ་གྱིས་ཕྲེང་གོང་མར་ཡིག་བདུན་དང་། ཨཱོྃ་ཨ་ཀ་ནི་ནི་ཀ་ནི་ཨ་བྷི་ལ་མནྟྲ་ལ་མ་ཡེ་མན་ཏྲ་ཡེ་སྭཱ་ཧཱ༔འི་ཤམ་དུ། སྣང་སྲིད་ཀྱི་ས་བདག་ཀླུ་གཉན་ཐམས་ཅད་དང་ཁྱད་པར་འདིར་གནས་པའི་ས་བདག་ཀླུ་གཉན་ཐམས་ཅད་ཀྱི་ནད་དང་སྡུག་བསྔལ་ཀོ་ལོང་གདུག་རྩུབ་ཐམས་ཅད་ཞི་བར་གྱུར་ཅིག །ཅེས་དང་། ཕྲེང་འོག་མར། ནཱ་ག་རཱ་ཛ་ས་མ་ཡ་ཛཿཛཿ ཞེས་པ་དང་། གོང་གི་སྔགས་དང་ཤམ་དུ། སྣང་སྲིད་ཀྱི་ཟས་ནོར་ལོངས་སྤྱོད་མངའ་ཐང་དཔལ་འབྱོར་ཀླུ་གཡང་དངོས་གྲུབ་ཐམས་ཅད་གནས་འདིར་དབང་དུ་སྡུས་ཤིག་སྭཱ་ཧཱ། ཞེས་བྲིས་པ་བཟང་ཤིང་ལ་དར་སྣས་བཏུམས་པ་དང་བསྒྲུབས་པའི་རིལ་བུ་དར་དཀར་གྱིས་དྲིལ་བ་བཅས་དབུས་སུ་བཅུག །གོང་དུ་སྨྲོས་པའི་རྫས་ཇི་ལྟར་འཛོམ་པ་ཁྲོལ་བུས་བཀང་ལ་ཁ་བཅད་པའི་ཀླུ་བུམ་གང་ཐོན་སྔར་གྱི་ས་གབ་ཚུར་བླངས་པའི་སྟེགས་བུར་བསྒྲིག །སྔ་རྗེས་གཉིས་ཀའི་མདུན་ཕྱི་མཆོད་དང་། བུམ་གཏེར་མདུན་ཀླུ་གཏོར་འོ་ཆབ་སོགས་ཀྱང་གཙང་སྦྲ་དང་ལྡན་པར་བཤམ། འདིར་གཞུང་གི་དངོས་བསྟན་གོང་གསལ་བསྒྲུབས་པའི་རིལ་བུ་དེ་ཁོ་ན་རྫ་བུམ་དུ་རྫས་གཞན་དང་སྔགས་ཐེམས་བྱེ་མ་སོགས་ཀྱིས་དཔུང་བསྐྱེད་ནས་བཅུག་སྟེ་གང་དགོས་པའི་སར་སྦ་བ་ཙམ་ལས། ནང་དུ་གཟུངས་འཇོག་པ་དང་བུམ་སྒྲུབ་གསལ་ཁ་མ་གསུངས་ཀྱང་། རིག་འཛིན་བརྒྱུད་པས་སྤྱི་མཐུན་ཕྱག་ལེན་དུ་བསྟར་བ་ལེགས་པའི་ཡན་ལག་ལས་ལྷག་སྐྱོན་མེད་པར་རྟོགས་ནས་འདིར་བཀོད་པ་ཡིན་ནོ། །དེ་ནས་སྐབས་འདིར་རྩ་གསུམ་ཡི་དམ་གཞན་གཏང་དགོས་པའི་ངེས་པ་མེད་པས་ཅི་བདེར་ཆོག །བདག་བསྐྱེད་ནི། ན་མོ༔ སྒོ་གསུམ་ཐུགས་རྗེ་ཆེན་པོར་སྐྱབས་སུ་མཆི༔ མ་གྱུར་འགྲོ་བ་དྲང་ཕྱིར་སྒྲུབ་པ་བརྩམ༔ ལན་གསུམ། བྷྲཱུྃ་ཧཱུྃ༔ གཞལ་ཡས་ཁང་དབུས་པད་ཟླའི་སྟེང༔ བདག་ཉིད་ཐུགས་ཆེན་སྤྱན་རས་གཟིགས༔ ཞལ་གཅིག་ཕྱག་བཞི་སྐུ་མདོག་དཀར༔ རྩ་ཕྱག་ཐལ་སྦྱར་པད་ཕྲེང་འཛིན༔ དར་དང་རིན་ཆེན་ལོངས་སྤྱོད་བརྒྱན༔ སྤྱི་གཙུག་བླ་མ་འོད་དཔག་མེད༔ ངོ་བོ་གཅིག་ལས་རྣམ་འཕྲུལ་གྱི༔ ཐ་དད་དབྱེར་མེད་སྐུ་རུ་གསལ༔ ཐུགས་ཀར་ཟླ་སྟེང་ཧྲཱིཿཡིག་མཐར༔ སྔགས་ཀྱིས་གཡས་སུ་འཁོར་བ་ལས༔ འོད་འཕྲོས་དོན་བྱས་སྣོད་བཅུད་ཀུན༔ སྐུ་གསུང་ཐུགས་སུ་རྣམ་དབང་གྱུར༔ ཅེས་མོས་ལ། ཨཱོྃ་མ་ཎི་པདྨེ་ཧཱུྃ་ཧྲཱི༔ ཞེས་བཟླ། ཧྲཱི༔ སྣང་སྲིད་དག་པ་ཆེན་པོའི་མཆོད་པའི་སྤྲིན༔ གཉིས་འཛིན་མཚན་བྲལ་ལྷ་ཡི་བདུད་རྩིར་གྱུར༔ བཛྲ་ཨརྒྷཾ་ནས། ཤབྡ་ཨཱཿཧཱུྃ་གིས་མཆོད་རྫས་བྱིན་བརླབ། བུམ་པ་བསང་སྦྱང་། སྟོང་པའི་ངང་ལས་བུམ་པའི་གཞལ་ཡས་དབུས༔ པཾ་ལས་པདྨ་ཟླ་བའི་གདན་སྟེང་དུ༔ ཧྲཱིཿལས་འཕགས་པ་ཐུགས་རྗེ་ཆེན་པོ་ནི༔ ཁ་སརྤ་ཎི་འཁོར་བ་དོང་ནས་སྤྲུགས༔ ཕྱག་གཡས་པད་དཀར་གཡོན་པས་མཆོག་སྦྱིན་མཛད༔ དར་དང་རིན་ཆེན་རྒྱན་རྫོགས་ཕྱེད་སྐྱིལ་བཞུགས༔ འོད་འཕྲོས་འོག་མིན་གནས་ནས་སྤྱན་དྲངས་གྱུར༔ ཧྲཱི༔ འོག་མིན་བདེ་ཆེན་དབང་གི་ཕོ་བྲང་ནས༔ ཆོས་སྐུ་སྣང་མཐའ་འགྲོ་དོན་མཁྱེན་བརྩེའི་སྐུ༔ ཐུགས་རྗེ་ཆེན་པོ་གནས་འདིར་གཤེགས་སུ་གསོལ༔ ཨཱོྃ་ཨཱརྻ་ལོ་ཀེ་ཤྭ་ར་ས་པ་རི་ཝཱ་ར་བཛྲ་ས་མ་ཡ་ཛཿཛ༔ ཧྲཱི༔ དད་པའི་ཕོ་བྲང་ཏིང་འཛིན་རྟེན་མཆོག་ལ༔ མཁྱེན་བརྩེའི་བདག་ཉིད་བཅོམ་ལྡན་བཞུགས་གསོལ་འཚལ༔ ས་མ་ཡ་ཏིཥྛ་ལྷན༔ སྒོ་གསུམ་གུས་པས་ཕྱག་འཚལ་སྐྱབས་མཆི་ན༔ བཅོམ་ལྡན་དགྱེས་པའི་ཞལ་བཟང་བདག་ལ་སྟོན༔ ན་མོ་པུ་རུ་ཤ་ཡ་ཧོ༔ ཧྲཱི༔ རྒྱལ་བ་རྣམས་ནི་འདོད་པའི་སྐྱོན་བྲལ་ཡང༔ བདག་སོགས་ཚོགས་གཉིས་བསོད་ནམས་བསྐུལ་སླད་དུ༔ རྣམ་པར་སྤྲུལ་པའི་ཕྱི་ནང་མཆོད་ཚོགས་ཀྱིས༔ འཕགས་མཆོག་དགྱེས་ནས་མཆོག་ཐུན་དངོས་གྲུབ་སྩོལ༔ ཨཱོྃ་ཨཱརྻ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་ནས། ཤབྡ་རཱུ་པ་ཤབྡ་གནྡྷེ་ར་ས་སྤརྴེ་པཱུ་ཛ་ཨཱཿཧཱུྃ༔ ཧྲཱི༔ མཁྱེན་བརྩེའི་བདག་ཉིད་འཕགས་པ་སྤྱན་རས་གཟིགས༔ གང་ལ་གང་འདུལ་མཛད་པའི་ཆ་ལུགས་རྫོགས༔ དེ་ལ་དེར་སྣང་སྤྲུལ་པ་འགྲོ་བའི་མགོན༔ འཕགས་པ་སྤྱན་རས་གཟིགས་ལ་ཕྱག་འཚལ་བསྟོད༔ གཟུངས་ཐག་བླངས་ལ། ཐུགས་ཀར་ཟླ་སྟེང་ཧྲཱིཿལ་ཡིག་དྲུག་བསྐོར༔ བདག་སྲོག་འོད་ཀྱིས་རྒྱུད་བསྐུལ་དོན་གཉིས་བསྒྲུབས༔ ཁྱད་པར་ས་བདག་ཀླུ་གཉན་སྡུག་བསྔལ་སྦྱངས༔ སྐུ་ལས་བདུད་རྩིའི་རྒྱུན་བབས་བུམ་པ་གང༔ ཞེས་བསྒོམས་ལ་ཡིག་བདུན་བརྒྱ་སྟོང་ཅི་འགྲུབ་དང་། དེ་ལ་ཨཱོྃ་ཨ་ཀ་ནི་ནི་ཀ་ནི་ཨ་བྷི་ལ་མནྟྲ་ལ་མ་ཡེ་མན་ཏྲ་ཡེ་སྭཱ་ཧཱ༔ ཞེས་བཏགས་པ་མང་དུ་བཟླ། མཐར་མཆོད་བསྟོད་འབུལ། ཨཱོྃ་ཨཱཿཧཱུྃ་གིས་མཆོད་ཡོན་ཕུལ་བས། དམ་ཚིག་ཡེ་ཤེས་དབྱེར་མེད་པ་འོད་དུ་ཞུ་སྟེ་བུམ་ཆུ་དང་དབྱེར་མེད་དུ་འདྲེས་པས་སྣང་སྲིད་ཀྱི་གདུག་རྩུབ་ཞི་ཞིང་འབྲེལ་ཚད་ཐོགས་མེད་དུ་གྲོལ་བའི་ནུས་ལྡན་དུ་གྱུར། དེ་ལྟར་ཚར་གཅིག་གམ་ཡུན་གྲངས་ཇི་ཙམ་ནུས་ཀྱང་མཆོག་ཡིན་པས་ཞག་གསུམ་ལ་སོགས་པ་བསྒྲུབས་ཟིན་པའི་སྐབས་བུམ་ཆུ་རིལ་བུའི་བཅུད་བཅས་བྱེ་མའི་ནང་དུ་བླུགས། སྔགས་གཉིས་བཟླ་བཞིན་དུ་འདྲེས་པར་དཀྲུགས་ལ་བསྲེའོ། །ཀླུ་བུམ་བྱིན་བརླབ་པ་ནི། བསང་སྦྱང་། སྟོང་པའི་ངང་ལས་སངས་རྒྱས་ཀྱི་ཡེ་ཤེས་འདོད་རྒུར་འཆར་བའི་དཔལ་གྱི་བུམ་པ་བཟང་པོ་སྲིད་ཞིའི་དཔལ་འབྱོར་མ་ཚང་བ་མེད་པས་གཏམས་ཤིང་འཁོར་བ་ཇི་སྲིད་དུ་ཟད་མི་ཤེས་པའི་གཏེར་ཆེན་པོ། གང་ལ་ཅི་དགོས་འབྱུང་བའི་ཡོ་བྱད་ནམ་མཁའ་མཛོད། འདོད་པའི་ཕྲིན་ལས་ཡིད་བཞིན་དུ་སྒྲུབ་པའི་ནུས་སྟོབས་ཁྱད་པར་ཅན་དང་ལྡན་པར་གྱུར། ཅེས་དང་སྔགས་དྲུག་ཕྱག་དྲུག་བདེན་སྟོབས་བཅས་བརྗོད། མཆོད་གཏོར་བསང་སྦྱང་། སྟོང་པའི་ངང་ལས། བྷྲཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་བཅུད་རྣམས་ཨཱོྃ་ཨཱཿཧཱུྃ་ལས་བྱུང་བའི་ཕུན་སུམ་ཚོགས་པའི་ལོངས་སྤྱོད་འདོད་ཡོན་ལྔའི་རང་བཞིན་བྱེད་ལས་ཀླུའི་ནད་རྣམས་ཞི་ཞིང་དབང་པོ་དྲུག་ལ་བདེ་བའི་དཔལ་དུ་འཆར་བའི་བདུད་རྩི་འཛད་མེད་ནམ་མཁའ་མཛོད་དུ་གྱུར། ཨ་ཀཱ་རོ་དང་། ནམ་མཁའ་མཛོད་ཀྱི་སྔགས་རྒྱས་བྱིན་བརླབ། བུམ་པ་བསང་སྦྱང་། སྟོང་ལས་རིན་ཆེན་བྲག་རི་བྱ་སྐྱིབས་ཅན། །མཁའ་ལྡིང་འཇིགས་བྲལ་དཀར་མངར་བདུད་རྩིའི་མཚོ། །རྫིང་བུ་ནེའུ་སེང་སྐྱེད་ཚལ་ཉམས་དགའི་དབུས། །བྷྲཱུྃ་ལས་བུམ་པ་ཕོ་བྲང་ཡིད་དུ་འོང་། །བུམ་རྫས་ལྷ་མིའི་དཔལ་འབྱོར་ཕུན་སུམ་ཚོགས། །ཀླུ་ནད་ཞི་བྱེད་སྨན་གྱི་གང་བུའི་དབུས། །པདྨའི་གདན་ལ་ཀླུ་རྒྱལ་བཙུན་མོ་སྲས། །སྐུ་སྟོད་ལྷ་བུ་སྐུ་སྨད་སྦྲུལ་མཇུག་འཁྱིལ། །ཐལ་སྦྱར་ནོར་འཛིན་སྦྲུལ་མགོའི་གདེངས་ཀ་ལྡན། །རིགས་བཞིའི་ཀླུ་འཁོར་བཅས་པའི་སྙིང་གར་ཕུཿ བདག་མདུན་ཐུགས་སྲོག་འོད་ཀྱིས་ཀླུ་རིགས་རྣམས། །བཀུག་ནས་མདུན་བསྐྱེད་རྣམས་ལ་ཐིམ་པར་གྱུར། །འདིར་བུམ་གཏེར་ཆོས་སྡེ་ཕོ་བྲང་སོགས་རྟེན་ཆེན་པོར་འཇོག་རྒྱུ་ཡིན་ན་ཀླུ་ཆེན་དགུ་བསྐྱེད་པ་དང་། གནས་ཕལ་པ་དང་ཆུ་མིག་སོགས་ལ་འཇོག་ན་དེ་དང་དེའི་ཀླུར་བསྐྱེད་པ་གལ་ཆེ་བས་འདོན་ཚིག་གཅིག་ལ་དམིགས་པའི་བསྒྱུར་སོ་ཤེས་པར་བྱའོ། །ལྕགས་ཀྱུའི་ཕྱག་རྒྱ་བྱས་ལ། ཨཱོྃ་བ་ཏ་ལི་བ་ཏ་ལི་མ་ཧཱ་བ་ཏ་ལི་ཧཱུྃ་ཧཱུྃ་ཛཿཛཿསྭཱ་ཧཱ། ལག་པ་སྦྲུལ་གྱི་གདེངས་ཀ་ལྟར་བྱས་ལ། ཨཱོྃ་ཨཱ་གཙྪ་ཨཱ་གཙྪ་མ་ཧཱ་ནཱ་ག་ཨ་དྷི་པ་ཏ་ཡེ་སརྦ་བྷུརྦྷུ་ཝ་ཕྲུཾ་ཕུ་སྭཱ་ཧཱ། ཞེས་མདུན་དུ་བྱོན་པར་བསམ་ལ། ཛཿཧཱུྃ་བཾ་ཧོཿ གཉིས་སུ་མེད་པར་བསྟིམ། པདྨ་ཀ་མ་ལཱ་ཡ་སཏྭཾ། གནོད་འཚེའི་བསམ་སྦྱོར་ཅན་རྣམས་ཀྱང་དགྱེས་ཤིང་ངོ་འཐོན་དུ་བཞུགས་པའི་ཀླུ་རྣམས་ཀྱི་མཐའ་འོད་ཀྱིས་བསྐོར་བས་ལས་མ་གྲུབ་ཀྱི་བར་དུ་ཕྱིར་འགྲོ་ས་མེད་པར་བསམ་མོ། །དེ་ནས། མ་ཧཱ་ནཱ་ག་ཨ་དྷི་པ་ཏ་ཡེ་གྲྀཧྞེ་དཾ་ཨརྒྷཾ་སྭཱ་ཧཱ། དེ་བཞིན་དུ། ཤབྡའི་བར་གྱིས་མཆོད། ལག་པ་གཡོན་ཁུ་ཚུར་གྱི་མཐེ་བོང་དང་མཐེའུ་ཆུང་བརྐྱང་། གཡས་སྦྲུལ་གདེངས་ལྟར་བྱས་ལ་གཡོན་གྱི་མཐེ་བོང་བཀབ་པ་བསྟན་ལ། ཨཱོྃ་ཧི་ལི་ཧི་ལི་མ་ཧཱ་ཧི་ལི་ཕྲུཾ་ཕུ་སྭཱ་ཧཱ། ལན་གསུམ། ཨཱོྃ་བྷཀྵ་ཡ་བྷཀྵ་ཡ་ས་མ་ཡ་ཏིཥྛ་ཕྲུཾ་ཕུ་སྭཱ་ཧཱ། ཞེས་བདུན་དང་། ཨཱོྃ་ནཱ་ག་རཱ་ཛ་ས་པ་རི་བཱ་ར་ཨ་ཀཱ་རོ་བཏགས་པ་གསུམ་གྱིས་གཏོར་མ་ཕུལ། གདེངས་ཀ་ནོར་བུ་འབར་བའི་འོད་ཟེར་གྱིས། །ས་འོག་མུན་པའི་ཚོགས་རྣམས་རབ་འཇོམས་ཤིང་། །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་དང་བཅས་ལ་ཕྱག་འཚལ་བསྟོད། །མཛེས་པའི་དཀར་གསུམ་གཏོར་མ་འདི། །མངར་གསུམ་འོ་མའི་རྒྱ་མཚོ་ཆེ། །རིན་ཆེན་ཕྲེང་བའི་ཐེམ་སྐས་ཅན། །ཀླུ་ཡི་གནོད་པ་སྐྱོབ་བྱེད་པ། །མཐུན་པའི་རྫས་སུ་འདི་གྱུར་ཅིག །བདག་དང་ཡོན་བདག་འཁོར་བཅས་ལ། །ཀླུ་ལས་གྱུར་པའི་གནོད་པ་ནི། །མཐོང་བའི་དུག་དང་རེག་པའི་དུག །བསམ་ངན་དུག་དང་ཁ་རླངས་དུག །དེ་ལ་སོགས་པའི་དུག་རྣམས་ཀུན། །ཡུད་ཙམ་གྱིས་ནི་ཞི་གྱུར་ཅིག །བདག་ལས་གཅེས་པའི་རྫས་ཁྱེར་ལ། །བདག་ལ་གནོད་པ་མ་བྱེད་པར། །གནོད་པའི་བསམ་པ་ཞི་བ་དང་། །ཕ་མ་ལྟ་བུའི་སེམས་ཀྱིས་ལྟོས། །ཞེས་པའི་མཐར། ཡེ་དྷརྨཱ་དང་། སྡིག་པ་ཅི་ཡང་མི་བྱ་སྟེ། །ཞེས་སོགས་བརྗོད་ལ་སྦྱིན་པ་གཉིས་ཀྱིས་ཚིམས་པར་བྱ། བདག་ཉིད་འཕགས་པའི་ཐུགས་ཀའི་འོད་ཟེར་གྱིས། །སངས་རྒྱས་ཀུན་བསྐུལ་ཀུན་ལས་བྱིན་རླབས་འོད། །ཟླ་ཟེར་ལྟ་བུས་ཀླུ་གཉན་ས་བདག་གི །སྡུག་བསྔལ་ཀུན་སྦྱངས་གཏན་གྱི་བདེ་ཐོབ་གྱུར། །ཡིག་བདུན་དང་། དེའི་ཤམ་དུ། ཀླུ་གཉན་ས་བདག་གི་ནད་དང་སྡུག་བསྔལ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བཏགས་པ་དང་། ཨཱོྃ་ཨ་ཀ་ནི་ནི་ཀ་ནི་ཨ་བྷི་ལ་མནྟྲ་ལ་མ་ཡེ་མན་ཏྲ་ཡེ་སྭཱ་ཧཱ༔ ཅི་ནུས། སྤྲོ་ན་སྤྲིན་ཆེན་མདོ་ལས་གསུངས་པའི་ཀླུ་ལ་བདེ་བ་སྦྱིན་པའི་གཟུངས། ཏདྱ་ཐཱ། དྷཱ་ར་ཎི་དྷཱ་ར་ཎི་ཨུདྡྷཱ་ར་ཎི། སཾ་པྲ་ཏིཥྛི་ཏེ། བི་ཛ་ཡ་བརྞ། སཏྱ་པྲ་ཏི་ཛྙཱ་ས་ར་ཧ། ཛྙཱ་ན་པ་ཏི། ཨུད་པ་ད་ནི། བི་ནཱ་མ་ནི། ཨ་བྷི་ཥིཉྩ་ནི། ཨ་བྷི་བྱ་ཧཱ་ར། ཤུ་བྷཱ་བ་ཏི། ཨ་ཛི་མ་ཏུ། ཨེ་ཧི་ཀུ་མ་བཱ་ལ་ན། བཱ་ཧ་ཧ་ར། ཀླེ་ཤཱ་ན། དྷུ་ན་པཱ་པཾ། ཤོ་དྷཱ་ཡ་མརྒཱ་ན། ནི་རཱ་ཧི་ཀ་དྷརྨཱ་ཏ་ཤུདྡྷ་ལོ་ཀ་བི་ཏི་མ་རི་རཱ་ཛ་ས་དུ་ཁཿཤ་མ་ན་སརྦ་བུདྡྷ་ཨ་བ་ལོ་ཀ་ན་ཨ་དྷིཥྛི་ཏེ་པྲཛྙཱ་ཛྙཱ་ན་བྷེ་སྭཱ་ཧཱ། ཞེས་ཀྱང་བཟླ། མཐར། ཀླུ་རྒྱལ་སངས་རྒྱས་བཅོམ་ལྡན་འདས། །བདེ་གཤེགས་ཀླུ་དབང་རྒྱལ་པོ་དང་། །སྤྲིན་ཆེན་མདོ་ལས་གསུངས་པ་ཡི། །སངས་རྒྱས་རྣམས་ཀྱི་བྱིན་རླབས་དང་། །སྤྱན་རས་གཟིགས་དབང་ཐུགས་རྗེ་ཡིས། །ཀླུ་གཉན་ས་བདག་ཁྱེད་རྣམས་ཀྱི། །གནས་དང་ཕོ་བྲང་བཤིག་པ་དང་། །ས་གཉན་བརྐོས་དང་རྡོ་གཉན་བསྒུལ། །ཤིང་གཉན་བཅད་དང་བྲག་གཉན་གཤགས། །ནེའུ་གསིང་བྲུས་དང་ཆུ་མིག་བསུབས། །ཉ་སྦལ་བསད་དང་གྲོག་ཚང་བཤིག །ཡན་ལག་བྲེགས་དང་རྭ་རྨིག་སྣད། །མི་གཙང་དྲི་མ་ཕོག་པ་སོགས། །ཉེས་པའི་སྐྱོན་གྱིས་ཁྱེད་རྣམས་ལ། །ནད་དང་སྡུག་བསྔལ་ཅི་མཆིས་པ། །མྱུར་དུ་སོས་ནས་བདེ་ལྡན་ཤོག །ཀླུ་ཡི་རིགས་ནི་ཁྱེད་རྣམས་ཀུན། །སེམས་དང་ཤེས་པ་གསལ་གྱུར་ཅིག །བཀའ་དང་དམ་ལས་མ་འདའ་བར། །ཤིན་ཏུ་ཁྲོས་པ་ཞི་གྱུར་ཅིག །དབང་པོ་རྣམས་ཀྱི་སྤྱོད་ཡུལ་དུ། །མཁོ་དགུའི་ལོངས་སྤྱོད་ཐམས་ཅད་དང་། །ཉམས་པའི་ལུས་ནི་སོས་ཤིང་རྒྱས། །ཡན་ལག་ཐམས་ཅད་བདེ་གྱུར་ཅིག །ངན་སོང་གསུམ་ལས་ཐར་གྱུར་ནས། །ཚངས་པའི་བདེ་དང་ལྡན་གྱུར་ཅིག །ཆོས་སྤྱོད་དབང་པོ་དུལ་ནས་ཀྱང་། །ཕྱག་ན་རྡོ་རྗེའི་ཞལ་མཐོང་ཤོག །ཅེས་དང་། རིལ་བུ་སྟག་ཤ་དེ་ཝ་ནི༔ ཀླུ་ཡི་ནོར་བུའི་སོགས་གོང་གི་ཀླུ་ནོར་སྒྲུབ་དུས་ལྟར་བཟླས་དམིགས་ཤམ་བུ་བཅས་ཅི་རིགས་བྱས་ལ། གཏེར་བུམ་རིན་ཆེན་ཕོ་བྲང་ནང་། །རིལ་བུ་སྟག་ཤ་དེ་ཝ་ནི༔ ཀླུ་ཡི་ནོར་བུའི་མཆོག་གྱུར་ཏེ༔ ཀླུ་ལ་ཇི་ལྟར་མཁོ་བ་ཡི༔ དགོས་འདོད་ལྷུན་གྱིས་གྲུབ་ནས་ཀྱང་། །ས་བདག་ཀླུ་གཉན་ཐམས་ཅད་ཀྱི། །ལུས་ཀྱི་ན་ཚ་སོས་གྱུར་ཅིག །སེམས་ཀྱི་སྡུག་བསྔལ་ཞི་གྱུར་ཅིག །ཡན་ལག་ཉམས་དང་ཉིང་ལག་ཉམས། །ཉམས་པའི་ལུས་རྣམས་སོས་གྱུར་ཅིག །མཁའ་ལས་བྱེ་ཚན་བབས་པ་དང་། །ཤ་ཁྲག་བུ་ཆུང་གཅེར་བུས་འཇིགས། །གནོད་པ་དེ་རྣམས་ཞི་གྱུར་ཅིག །སྡུག་བསྔལ་ནད་ཀྱིས་ཟིན་པ་ལ། །སྨན་གྱི་མཆོག་ཏུ་འདི་གྱུར་ཅིག །འཇིགས་ཤིང་སྐྲག་པས་དངངས་པ་ལ། །མགོན་སྐྱབས་མཆོག་ཏུ་འདི་གྱུར་ཅིག །དབུལ་ཞིང་ཕོངས་པས་མནར་བ་ལ། །འདོད་དགུའི་དཔལ་དུ་འདི་གྱུར་ཅིག །བཀྲེས་ཤིང་སྐོམ་པས་གདུང་བ་ལ། །བཟའ་བཏུང་མཆོག་ཏུ་འདི་གྱུར་ཅིག །འགྲོ་དུས་ལམ་ངན་སྙེག་པ་ལ། །ལམ་མཁན་མཆོག་ཏུ་འདི་གྱུར་ཅིག །མ་རིག་མུན་པས་འཐིབས་པ་ལ། །སྣང་གསལ་མཆོག་ཏུ་འདི་གྱུར་ཅིག །གཤིན་རྗེའི་ཕོ་ཉས་ཟིན་པ་ལ། །འཆི་མེད་མཆོག་ཏུ་འདི་གྱུར་ཅིག །མདོར་ན་གང་ལ་གང་དགོས་པ། །རྒྱུན་ཆད་མེད་པར་འབྱུང་བར་ཤོག །བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །འཇིག་རྟེན་ཁམས་འདིར་མ་ལུས་པ། །ཐོགས་པ་མེད་པར་འབྱུང་བར་ཤོག །ཅེས་བདེན་སྟོབས་ཀྱང་བརྗོད། ན་མོ་མཆོག་གསུམ་རྩ་གསུམ་ཆོས་ཉིད་རྟེན་འབྲེལ་བསླུ་བ་མེད་པའི་བདེན་པས། ཀླུ་ཆེན་འཁོར་དང་བཅས་པ་རཏྣའི་ཕོ་བྲང་ལོངས་སྤྱོད་འཛད་པ་མེད་པའི་རྟེན་འདི་ལ་དགྱེས་པར་བཞུགས་ཏེ་སའི་ཕྱོགས་འདིར་འདོད་པའི་དངོས་གྲུབ་མཐའ་དག་བསྩལ་བ་དང་། ཀོ་ལོང་རུ་ང་ཕྲག་དོག་མ་མཛད་པར་བཀྲ་ཤིས་བདེ་ལེགས་ཕུན་སུམ་ཚོགས་པར་མཛད་དུ་གསོལ། མེ་ཏོག་འཐོར་ལ་རྟེན་སྙིང་དང་། སུ་པྲ་ཏིཥྛས་བརྟན་བཞུགས་བྱ། འོད་ཀྱི་ར་བ་མི་དམིགས་པར་སྦྱང་སྟེ། ཨཱོྃ་ནཱ་ག་ས་པ་རི་ཝཱ་ར་གཙྪ་ཞེས་པས་མགྲོན་ཐབས་ཀྱི་ཀླུ་རྣམས་གཤེགས། བྱ་ཁྱུང་གི་རྒྱ་བཅིངས་ཏེ། ཨཱོྃ་ག་རུ་ཊཿཧཾ་ས་ཧེ་ཙ་ལེ་ཙ་ལེ་སྭཱ་ཧཱ། ཞེས་ནག་ཕྱོགས་པ་རྣམས་བསྐྲད། མཆོད་གཏོར་གཙང་སར་གཤེགས། བཀྲ་ཤིས་ནི། ཧྲཱི༔ ཐུགས་རྗེ་ཆེན་པོ་འགྲོ་བ་འདུལ་བའི་ལྷ༔ གང་ལ་གང་འདུལ་མཛད་པ་ཕྲིན་ལས་ཀྱི༔ ཡེ་ཤེས་སྟོང་ཉིད་སྙིང་རྗེ་ནུས་པའི་ཆར༔ ཁམས་གསུམ་སེམས་ཅན་ཀུན་ལ་བདེ་ལེགས་སྩོལ༔ བསྔོ་བ་ནི། འདུས་བྱས་འདུས་མ་བྱས་པའི་དགེ་བའི་ཚོགས༔ མཁའ་མཉམ་སེམས་ཅན་ཡོངས་ལ་ཁྱབ་པར་བསྔོ༔ སྨོན་ལམ་ནི། བདག་གིས་སེམས་བསྐྱེད་སྨོན་ལམ་ཁྱབ་བྱེད་འགྲོ༔ མྱུར་དུ་ཀུན་མཁྱེན་གོ་འཕང་མྱུར་ཐོབ་ཤོག༔ ཅེས་སོ། །གསུམ་པ་སྦ་བའི་ཚུལ་ནི། དེ་ལྟར་བསྒྲུབས་པའི་བྱེ་མ་དེ། ཤིང་བཅད་བྲག་གཤགས་མཁར་ལས་སོགས་ཕོག་ཐུག་གང་ལ་ཤོར་བའི་ས་རྣམས་སུ་ཡིག་བདུན་དང་སྣང་བརྒྱད་སྔགས་བཟླ་ཞིང་འཐོར་བ་ཁོ་ནས་ཆོག་ལ། སྤྲོ་ན། བདེན་བརྗོད་སྔོན་དུ་འགྲོ་བས་ལས་འབྲེལ་གཏུམ་པོའི་ལས་མཐའ་ནས་བཤད་པའི། ཕྱོགས་ཉེ་བ་འདི་དག་ན་ཐང་བུ་ཀར་ཀོར་རློན་པ་ཙག་ཙོག་ཡུར་ཚིག་བྲང་བྲེང་ཟུག་རྡོ་ཉག་ཉུག་གད་པ་ལང་ལིང་རྩི་ཤིང་སྤན་སྤུན་ལྗོན་པ་དང་ངོགས་ལ་གནས་པ། ཁོ་ར་ཆུང་ངུ་ལ་བདག་གིར་བྱེད་ཅིང་བདག་ཅག་དཔོན་སློབ་འཁོར་དང་བཅས་པ་ལ་རུ་ང་དང་ཕྲག་དོག་བྱེད་པ། ཆེ་བ་ལུས་ཉམས་པར་བྱེད་པ། ཆུང་བ་རྒྱུད་ཉམས་པར་བྱེད་པ། ས་བདག་དང་ས་སྲིན་གཉན་ཕོ་མོ། ས་བསེན་ཤིང་བསེན་ཐམས་ཅད་དང་། ཁྱད་པར་བདག་ཅག་དཔོན་སློབ་སྡེ་དང་བཅས་པ་རྣམས་ཀྱིས་མ་ཤེས་པ་དང་། མ་མཐོང་བའི་དབང་གིས་ཐུགས་དང་འགལ་པ་ཐམས་ཅད་གསོལ་ཞིང་མཆོད་དོ། །འདོན་ཅིང་མགྲོན་ཏོ། །སོ་སོའི་རྒྱུད་ཚིམས་པར་གྱུར་ཅིག །ལོངས་སྤྱོད་ཀྱི་རྐྱེན་འབྱོར་པར་གྱུར་ཅིག །བདག་ཅག་དཔོན་སློབ་སྡེ་དང་བཅས་པ་ལ་རུ་ང་དང་ཕྲག་དོག་མ་མཛད་ཅིག །བདག་ཅག་ནི་ས་ལ་དབང་མི་བྱེད་དོ། །སའི་མངའ་བདག་ཁྱེད་རང་མཛོད་ཅིག །ཞིང་ཤས་ཀྱི་གླུད་དུ་འབུལ་ལོ། །འདུག་བརྔན་གྱི་གླུད་དུ་འབུལ་ལོ། །ལམ་བརྔན་གྱི་གླུད་དུ་འབུལ་ལོ། །གལ་ཏེ་དེས་ཀྱང་མི་ལོ་པར་རུ་ཐུར་ཆེར་སྐྱེས་པ་ལགས་ན་བདག་ཅག་ནི་ཤ་མིག་གདོས་པ་ཅན་ལགས། ཁྱོད་ནི་མངོན་ཤེས་དང་རྫུ་འཕྲུལ་ཆེན་པོ་ཐོབ་པ་ལགས་པས་བདག་ཅག་ལ་ཡང་ནས་ཡང་དུ་སྟོན་ལ་བདག་ཅག་ལ་ཡིད་ཆེས་བསྐྱེད་དུ་གསོལ་ཅིག །ཁྱེད་བཞུགས་པའི་གནས་ས་གཉན་རིས་སུ་བཞག་པའམ་ཡང་ན་གཞན་དུ་སྤོ་བར་བགྱིའོ། ཁྱིམ་མཚེས་སྤྱང་ཀིས་ཀྱང་ངོ་ཤེས་པ་ལགས་པས་ཕུད་འདི་གསོལ་ལ་གནོད་འགལ་ནི་མ་མཛད་ཅིག །དེ་བས་ན་བདག་ཅག་ནི་བསམ་པ་བཟང་པོ་དེ་ལྟ་བུ་དང་ལྡན་པ་ལགས་པས་ཁྱེད་ཀྱང་ཐུགས་ལ་རུ་ཐུར་མ་ལྡང་ཞིག །སེམས་ཤོང་ན་ལུས་ཤོང་བ་ལགས་སོ། །སེམས་ལ་རུ་བྱུང་ན་གཡང་མོ་སྟོང་ཁྱུ་ན་རུ་བཟང་གཉིས་མི་མཛའ། སེམས་ལ་རུ་མེད་ན་རྡེའུ་གཅིག་འོག་ན་ས་བདག་གྲོང་ཁྱིམ་བརྒྱ། རྡེའུ་གཅིག་སྟེང་ན་གཟའ་སྐར་གྲོང་ཁྱིམ་སྟོང་དོག་པ་མ་མཆིས་སོ། །བྲག་དམར་ཟུང་གཅིག་ལྷུན་ལ་བྱ་གནས་ཀྱང་། སྐྱབས་ཆེན་མིའི་གནས། སྐྱབས་ཆུང་བྱ་ཡི་གནས། དོག་པ་མ་མཆིས་སོ། །དེ་བས་ན་བདག་ཅག་དཔོན་སློབ་སྡེ་དང་བཅས་པ་ལྷག་པའི་བསམ་པ་དགེ་བ་འཁོར་བཅས་ལ་གནོད་པ་མ་མཛད་པར་ཕན་པ་རྒྱ་ཆེན་པོ་མཛད་དུ་གསོལ། ཞེས་ཕྲིན་ལས་གསོལ། བདེན་པ་ཆེན་པོའི་བྱིན་གྱི་རླབས་ཀྱིས་བ་རུ་ཎ་སོགས་ཀླུ་ཆེན་བརྒྱད་འཁོར་དང་བཅས་པ་ཁྱེད་རྣམས། རཏྣའི་ཕོ་བྲང་ལོངས་སྤྱོད་འཛད་པ་མེད་པའི་རྟེན་འདི་ལ་དགྱེས་པར་བཞུགས་ཏེ་སའི་ཕྱོགས་འདིར་འདོད་པའི་དངོས་གྲུབ་མཐའ་དག་བསྩལ་བ་དང་། ཀོ་ལོང་དང་རུ་ང་ཕྲག་དོག་མ་མཛད་པར་བཀྲ་ཤིས་དང་བདེ་ལེགས་ཕུན་སུམ་ཚོགས་པར་མཛད་དུ་གསོལ། ཨཱོྃ་སུ་པྲ་ཏིཥྛ་བཛྲཱ་ཡ་སྭཱ་ཧཱ། ཞེས་ཚིག་ལྷུག་པའི་བདེན་བཀྲོལ་བརྗོད། གཏེར་བུམ་སྤྱི་ལྟར་མཚོ་ཆུ་གང་དུ་སྦས་ཀྱང་ཆོག་མོད། དགོན་གནས་དང་ཁང་པ་མཐོང་བའི་ཆུ་མིག་ཏུ་འཇོག་པར་གསུངས་པ་ལྟར་འཇོག་ཚུལ་སྤྱི་མཐུན་བྱས་ལ། གོང་གསལ་བསྒོམ་བཟླས་ཚར་གཅིག་གྲུབ་ན་ལེགས་པས་བརྟན་བཞུགས་ཡན་བྱ། མི་སྤྲོས་སྐབས་སམ་གང་ལྟར་ཡང་། བུམ་པ་སྤྱིར་བྱིན་བརླབས་ནས། བདག་ཉིད་ཐུགས་རྗེ་ཆེན་པོའི་ཐུགས་ཀའི་འོད་ཟེར་གྱིས་ཀླུ་རྣམས་བཀུག་སྟེ་གུས་པ་ཆེན་པོས་མདུན་དུ་འཁོད་པར་བསམ་ལ། ཧོ་དགོངས་སུ་གསོལ་ལོ། གསན་དུ་གསོལ། ལན་གསུམ། སྲིད་པ་ལས་ཀྱི་འཇིག་རྟེན་ཆེན་པོ་འདིར། །ལས་དང་སྨོན་ལམ་སྟོབས་ལས་གྲུབ་པ་ཡི། །ཀླུ་གཉན་ས་བདག་འཁོར་དང་བཅས་པ་ལ། །འདོད་འབྱུང་གཏེར་བུམ་འདོད་ཡོན་ལྔ་ཡིས་གཏམས། །སྔགས་རྒྱ་ཏིང་ངེ་འཛིན་གྱིས་བྱིན་བརླབས་ཏེ། །མི་འཛད་ནམ་མཁའ་མཛོད་ཀྱི་གཏེར་ཆེན་པོ། །མཉེས་མཆོད་དགྱེས་རྫས་མཁོ་བའི་ཡོ་བྱད་དང་། །འདོད་རྒུའི་དཔལ་འབྱོར་ན་བ་གསོ་བའི་སྨན། །བསགས་པའི་བང་མཛོད་སྙིང་ཟོག་ནང་གི་ནོར། །བརྟེན་པའི་སྐུ་མཁར་བཞུགས་པའི་ཕོ་བྲང་འབུལ། །འགྲམས་འཁྲུགས་འགྱོད་བཤགས་ཐབ་གཞོབ་གྲིབ་སེལ་འབུལ། །མཁོན་ཤོར་བཤགས་སྦྱོང་ས་བརྐོས་ངོ་ཚབ་འབུལ། །ཤིང་བཅད་སྟོང་སྐལ་རྡོ་རློགས་ཡུས་བཤགས་འབུལ། །ཆུ་དཀྲུགས་བཟོད་གསོལ་མེ་ཤོར་སྐྱིན་དུ་འབུལ། ཁང་དུར་ཞིང་ས་ཉེས་ན་སེལ་དུ་འབུལ། །རྟེན་བཞེངས་བང་མཛོད་ཁང་གསར་བཅུད་དུ་འབུལ། །ཟས་ནོར་གཡང་རྟེན་མཛོད་འཕེལ་སྐྱོབས་སུ་འབུལ། །དགྲ་བླའི་དཔའ་རྟེན་ཡུལ་ལྷའི་ཆེ་བསྟོད་འབུལ། །སྔར་བྱས་གཏང་རག་ཕྱིས་འབྱོན་ཞུ་སྐྱེམས་འབུལ། །ད་ལྟའི་གཉེར་བྱེད་མཛའ་གྲོགས་མཐུན་སྦྲེལ་འབུལ། །ནུས་བཅུད་ལྡན་པའི་རྩི་སྨན་སྣ་ཚོགས་ཀྱིས། །ཀླུ་ནད་ཉམས་གུད་ཐམས་ཅད་སོས་གྱུར་ཅིག །འདོད་ཡོན་དཀོར་ཆ་རྣམ་པ་སྣ་ཚོགས་དང་། །བྱིན་གྱིས་བརླབས་པའི་ཀླུ་ཡི་ནོར་བུ་ཡིས། །ཀླུ་རྣམས་ལོངས་སྤྱོད་རྒྱ་ཆེན་ལྡན་གྱུར་ཅིག །ཁ་དོག་གཟི་བརྗིད་སྙན་གྲགས་མཐུ་སྟོབས་དང་། །དབང་ཐང་དཔལ་འབྱོར་ཕུན་སུམ་ཚོགས་པར་ཤོག །ལོང་བས་གཟུགས་མཐོང་འོན་པས་སྒྲ་ཐོས་ཤིང་། །ལྟོག་པས་ཟས་དང་སྐོམ་པས་བཏུང་བ་རྙེད། །དབུལ་བ་ནོར་ལྡན་འཁྱམས་པས་ཡུལ་རྙེད་ཤོག །མཁའ་ལྡིང་བྱ་ཁྱུང་མེ་ཆུ་དགྲ་ཆོམ་རྐུན། །བྱེ་ཚན་ཆར་སོགས་འཇིགས་པ་ཀུན་བྲལ་ཤོག །དེ་ལྟར་མཆོད་ཅིང་བསྟོད་པས་དགྱེས་ཚིམས་ཏེ། །སངས་རྒྱས་བསྟན་པ་དར་ཞིང་རྒྱས་པ་དང་། །བསྟན་འཛིན་ཞབས་བརྟན་དགེ་འདུན་འདུས་པ་འཕེལ། །བཤད་སྒྲུབ་མཐུན་རྐྱེན་དབྱར་མཚོ་ལྟར་རྒྱས་མཛོད། །བསྟན་པའི་སྦྱིན་བདག་ཆབ་སྲིད་མངའ་ཐང་རྒྱས། །ཡུལ་རིས་རྒྱལ་ཁམས་བདེ་སྐྱིད་གོང་འཕེལ་མཛོད། །དུས་མིན་ཁ་ཆར་བཙའ་སད་སེར་གསུམ་ཞི། །ཆར་ཆུ་དུས་འབེབ་ལོ་ཕྱུགས་རྟག་ལེགས་མཛོད། །ནད་མུག་མཚོན་སོགས་མི་མཐུན་མཐའ་དག་ཞི། །ཚེ་བསོད་དཔལ་འབྱོར་དབང་ཐང་ཆུས་སྲིད་དང་། །འབྲུ་ནོར་ལོངས་སྤྱོད་བཀྲ་ཤིས་ལེགས་པའི་ཚོགས། །ཟླ་བ་ཡར་གྱི་ངོ་བཞིན་རྒྱས་པ་སོགས། །འདོད་པའི་དངོས་གྲུབ་ཐོགས་པ་མེད་པར་སྩོལ། །རྟེན་ལ་རྟག་བཞུགས་གནོད་འཚེའི་བསམ་སྦྱོར་སྤོངས། །ཕ་ཁུ་ཤག་རོག་བཞིན་དུ་བརྩེ་བས་སྐྱོངས། །བདེན་པའི་བཀའ་ལས་མ་འདའ་ས་མ་ཡ། །ཞེས་དང་རྟེན་སྙིང་སོགས་བརྗོད་ལ་རྒྱས་གདབ། ཤིས་བརྗོད་ཀྱི་མེ་ཏོག་འཐོར་བས་བདེ་ལེགས་སུ་བྱའོ།། ༈ །།བུམ་གཏེར་དེ་དག་ཐམས་ཅད་ལ། རྫས་རྣམས་མི་གཙང་བ་དང་སེར་སྣས་མ་སྦགས་པ། སྨན་དང་མེ་ཏོག་ལ་དུག་རིགས་མ་འདྲེས་པ། རིན་པོ་ཆེ་ར་གན་ཞ་ཉེ་ཁྲོ་ལྕགས་སོགས་མ་ཡིན་པ། ཁྱད་པར་ཀླུ་གཏེར་ལ་ཤ་ཆང་གླ་རྩིའི་དྲི་ཙམ་མ་འདྲེས་པ། ཀུན་ཀྱང་གཙང་ཞིང་དག་པ་གལ་ཆེ་བས་འབྲུ་སོགས་ཀྱང་ཐལ་རྡུལ་བསལ། ཆུ་གཙང་གིས་བཀྲུས་ནས་སླར་བསྐམས་པ་དང་བུམ་པར་བླུགས། དངོས་སུ་བཀྲུ་མི་རུང་བ་སོགས་གང་ལའང་ཞི་དྲག་གི་སྦྱོང་བ་དང་བགེགས་བསྐྲད་ཅིང་རྣམ་འཇོམས་དང་སྨེ་བརྩེགས་ཀྱིས་བསྒྲུབས་པའི་བུམ་པས་ཁྲུས་གསོལ་རྒྱས་པར་བྱེད། ཀློང་གསལ་དག་སྣང་ལས་བྱུང་བའི་བརྡ་ཡིག་བུམ་གཟུངས། ྈྈྈ འདི་གསེར་ལྟ་བུས་བྲིས་ནས་བཅུག །ཁྱད་པར་ས་འབུ་སྲུང་བ་ལ་བུམ་པར་གླང་པོ་ཆེའི་རུས་པ་གཞུག་པར་གསུངས་པས་མཚོན་རྫས་སྔགས་ཁ་བསྒྱུར་གཞན་དང་གཞན་ལས་འབྱུང་བ་རྣམས་ཀྱང་རིགས་པས་འཕྲུལ་ཆོག་གོ །སྣ་ཚོགས་ནོར་བུ་ཇི་བཞིན་དགོས་པའི་དོན། །ཀུན་འབྱུང་པདྨའི་ཡེ་ཤེས་རྩལ་ཤར་འདི། །བྱི་དོར་བྱས་པས་བསྟན་འགྲོ་རིས་མེད་པར། །ཉེས་ཞི་མཐུན་རྐྱེན་རྒྱས་པའི་བཙས་སུ་ཤོག །དེ་ལྟར་གཏེར་ཆེན་ཀློང་གསལ་མདོ་སྔགས་གླིང་པའི་ཟབ་གཏེར་ལས་བྱོན་པའི་གཏེར་བུམ་འདི་རྣམས་སྙིགས་མའི་བསྟན་ཞབས་འདིར་ཟབ་ཅིང་ལག་ལེན་བདེ་བའི་ཁྱད་པར་ཅན་དུ་སྣང་རུང་། གསལ་བྱེད་ཡིག་ཆ་འགའ་རེ་རང་བཟོར་སྦྱར་བས་རྒྱས་དྲགས་རང་གཞུང་ལས་བརྒལ་བ་དང་། འགའ་ཞིག་བསྡུས་ཆེས་པས་ལག་ལེན་དུ་འདེབས་དཀའ་བར་མཐོང་ནས་གཞུང་རྩ་བ་སོར་བཞག །ཁ་སྐོང་འོས་པ་རྣམས་གཏེར་རྙིང་དང་ཚད་ལྡན་གོང་མའི་གཞུང་ལས་བཏུས་ཏེ། སྔགས་རིག་འཛིན་པ་པདྨ་གར་དབང་བློ་གྲོས་མཐའ་ཡས་པའི་སྡེས་བཛྲ་ཙིཏྟ་ཀོ་ཊིའི་སྒྲུབ་གནས་སུ་བགྱིས་པ་དགེ་ལེགས་འཕེལ།། །།
</p>
</div>
<p><br />
</p>
<div id="nomoretabs"></div>
<h2><span class="mw-headline" id="Footnotes">Footnotes</span><span class="mw-editsection"><span class="mw-editsection-bracket">[</span><a href="/index.php?title=Terdzo-TSHI-009&amp;action=edit&amp;section=1" title="Edit section: Footnotes">edit</a><span class="mw-editsection-bracket">]</span></span></h2>
<h2><span class="mw-headline" id="Other_Information">Other Information</span><span class="mw-editsection"><span class="mw-editsection-bracket">[</span><a href="/index.php?title=Terdzo-TSHI-009&amp;action=edit&amp;section=2" title="Edit section: Other Information">edit</a><span class="mw-editsection-bracket">]</span></span></h2>
<div class="disclaimer"><b>Disclaimer</b>: This text comes from the Shechen Edition of the Rinchen Terdzö. Thanks go to Phil Battos for automation of uploading all the unicode Tibetan texts. The text was converted from TibetDoc and may have some small mistakes introduced as a result. If you notice any mistakes or inconsistencies in the text or anywhere on this website, please don't hesitate to contact the Tsadra Research Department (<a rel="nofollow" class="external text" href="mailto:research@tsadra.org">research at tsadra</a>).</div>
<!-- 
NewPP limit report
Cached time: 20220519085758
Cache expiry: 86400
Dynamic content: false
[SMW] In‐text annotation parser time: 0.012 seconds
CPU time usage: 0.221 seconds
Real time usage: 0.263 seconds
Preprocessor visited node count: 1312/1000000
Preprocessor generated node count: 7890/1000000
Post‐expand include size: 43327/262144000 bytes
Template argument size: 14201/262144000 bytes
Highest expansion depth: 8/40
Expensive parser function count: 0/100
Unstrip recursion depth: 0/20
Unstrip post‐expand size: 27/5000000 bytes
-->
<!--
Transclusion expansion time report (%,ms,calls,template)
100.00%  156.362      1 -total
 66.59%  104.125      1 Template:Header
 24.29%   37.973      1 Template:RTZ_Metadata
 24.06%   37.627      1 Template:TextHeader
  4.85%    7.585      1 Template:Footer
  3.65%    5.708      1 Template:TsagliCall
  1.68%    2.628      1 Template:TextFooter
  0.79%    1.243      1 Template:PrevTextNavDisplay
  0.78%    1.214      1 Template:NextTextNavDisplay
  0.76%    1.183      2 Template:JustDisplay
-->

<!-- Saved in parser cache with key rtzmwec2-rtz:pcache:idhash:8661-0!dateformat=default and timestamp 20220519085758 and revision id 116871
 -->
</div></div></div><div class="printfooter">
Retrieved from "<a dir="ltr" href="https://rtz.tsadra.org/index.php?title=Terdzo-TSHI-009&amp;oldid=116871">https://rtz.tsadra.org/index.php?title=Terdzo-TSHI-009&amp;oldid=116871</a>"</div>
<div class="visualClear"></div></div></div></div><div id="content-bottom-stuff"><div id="catlinks" class="catlinks" data-mw="interface"><div id="mw-normal-catlinks" class="mw-normal-catlinks"><a href="/index.php/Special:Categories" title="Special:Categories">Categories</a>: <ul><li><a href="/index.php/Category:Terdzo-TSHI-009" title="Category:Terdzo-TSHI-009">Terdzo-TSHI-009</a></li><li><a href="/index.php/Category:%27jam_mgon_kong_sprul" title="Category:&#039;jam mgon kong sprul">'jam mgon kong sprul</a></li><li><a href="/index.php/Category:Rin_chen_gter_mdzod" title="Category:Rin chen gter mdzod">Rin chen gter mdzod</a></li><li><a href="/index.php/Category:Rin_chen_gter_mdzod_Shechen_Edition" title="Category:Rin chen gter mdzod Shechen Edition">Rin chen gter mdzod Shechen Edition</a></li><li><a href="/index.php/Category:Klong_gsal_rdo_rje_snying_po" title="Category:Klong gsal rdo rje snying po">Klong gsal rdo rje snying po</a></li><li><a href="/index.php/Category:Gu_ru_drag_po_ye_shes_rab_%27bar" title="Category:Gu ru drag po ye shes rab &#039;bar">Gu ru drag po ye shes rab 'bar</a></li><li><a href="/index.php/Category:Klong_gsal_snying_po" title="Category:Klong gsal snying po">Klong gsal snying po</a></li><li><a href="/index.php/Category:Tibetan_Texts" title="Category:Tibetan Texts">Tibetan Texts</a></li><li><a href="/index.php/Category:RTZ_Volume_48" title="Category:RTZ Volume 48">RTZ Volume 48</a></li><li><a href="/index.php/Category:Tibetan_Publications" title="Category:Tibetan Publications">Tibetan Publications</a></li><li><a href="/index.php/Category:Revelations_-_gter_ma" title="Category:Revelations - gter ma">Revelations - gter ma</a></li><li><a href="/index.php/Category:Ritual_and_Liturgical_Texts_-_cho_ga_phyag_len" title="Category:Ritual and Liturgical Texts - cho ga phyag len">Ritual and Liturgical Texts - cho ga phyag len</a></li><li><a href="/index.php?title=Category:Vase_Consecration_-_bum_sgrub&amp;action=edit&amp;redlink=1" class="new" title="Category:Vase Consecration - bum sgrub (page does not exist)">Vase Consecration - bum sgrub</a></li><li><a href="/index.php/Category:Mahayoga" title="Category:Mahayoga">Mahayoga</a></li></ul></div></div></div><div class="visualClear"></div></div></div><div id="mw-footer-container" class="ts-container"><div id="mw-footer" class="ts-inner"><div id="footer-bottom" role="contentinfo" lang="en" dir="ltr"><div id="f-copyrightico" class="footer-icons"><a href="https://creativecommons.org/licenses/by-nc-sa/4.0/"><img src="/resources/assets/licenses/cc-by-nc-sa.png" alt="Creative Commons Attribution-NonCommercial-ShareAlike" width="88" height="31"/></a></div><ul id="f-list" class="footer-places"><li id="lastmod"> This page was last edited on 30 December 2017, at 05:56.</li><li id="copyright">Content is available under <a class="external" rel="nofollow" href="https://creativecommons.org/licenses/by-nc-sa/4.0/">Creative Commons Attribution-NonCommercial-ShareAlike</a> unless otherwise noted.</li><li id="privacy"><a href="/index.php/Rinchen_Terdz%C3%B6:Privacy_policy" title="Rinchen Terdzö:Privacy policy">Privacy policy</a></li><li id="about"><a href="/index.php/Rinchen_Terdz%C3%B6:About" title="Rinchen Terdzö:About">About Rinchen Terdzö</a></li><li id="disclaimer"><a href="/index.php/Rinchen_Terdz%C3%B6:General_disclaimer" title="Rinchen Terdzö:General disclaimer">Disclaimers</a></li></ul><div class="visualClear"></div></div></div></div></div><script>(window.RLQ=window.RLQ||[]).push(function(){mw.config.set({"wgPageParseReport":{"smw":{"limitreport-intext-parsertime":0.012},"limitreport":{"cputime":"0.221","walltime":"0.263","ppvisitednodes":{"value":1312,"limit":1000000},"ppgeneratednodes":{"value":7890,"limit":1000000},"postexpandincludesize":{"value":43327,"limit":262144000},"templateargumentsize":{"value":14201,"limit":262144000},"expansiondepth":{"value":8,"limit":40},"expensivefunctioncount":{"value":0,"limit":100},"unstrip-depth":{"value":0,"limit":20},"unstrip-size":{"value":27,"limit":5000000},"timingprofile":["100.00%  156.362      1 -total"," 66.59%  104.125      1 Template:Header"," 24.29%   37.973      1 Template:RTZ_Metadata"," 24.06%   37.627      1 Template:TextHeader","  4.85%    7.585      1 Template:Footer","  3.65%    5.708      1 Template:TsagliCall","  1.68%    2.628      1 Template:TextFooter","  0.79%    1.243      1 Template:PrevTextNavDisplay","  0.78%    1.214      1 Template:NextTextNavDisplay","  0.76%    1.183      2 Template:JustDisplay"]},"cachereport":{"timestamp":"20220519085758","ttl":86400,"transientcontent":false}}});});</script>
<script>
  (function(i,s,o,g,r,a,m){i['GoogleAnalyticsObject']=r;i[r]=i[r]||function(){
  (i[r].q=i[r].q||[]).push(arguments)},i[r].l=1*new Date();a=s.createElement(o),
  m=s.getElementsByTagName(o)[0];a.async=1;a.src=g;m.parentNode.insertBefore(a,m)
  })(window,document,'script','//www.google-analytics.com/analytics.js','ga');

  ga('create', 'UA-24060214-17', 'auto');
  ga('set', 'anonymizeIp', true);
  ga('send', 'pageview');

</script>
<script>(window.RLQ=window.RLQ||[]).push(function(){mw.config.set({"wgBackendResponseTime":47});});</script></body></html>